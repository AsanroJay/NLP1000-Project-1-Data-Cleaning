book,chapter,verse_number,text
Leviticus,1,1,"Ang Ginoo mitawag kang Moises ug misulti kaniya gikan sa tolda nga tagboanan, nga nag-ingon,"
Leviticus,1,2,"“Sultihi ang katawhan sa Israel, ug ingna sila: Sa diha nga ang usa kaninyo magdala ug halad ngadto sa Ginoo, pagdala kamo sa inyong halad gikan sa kahayopan, gikan sa panon sa mga baka o gikan sa panon sa karnero."
Leviticus,1,3,"“Kon ang iyang halad usa ka halad nga sunogon nga gikan sa mga baka, ihalad niya ang usa ka laki nga walay tatsa, ihalad niya kini didto sa pultahan sa tolda nga tagboanan aron siya dawaton sa atubangan sa Ginoo."
Leviticus,1,4,Iyang ibutang ang iyang kamot sa ibabaw sa ulo sa halad nga sunogon ug kini dawaton alang kaniya aron sa pagtabon sa sala alang kaniya.
Leviticus,1,5,Patyon niya ang torong baka sa atubangan sa Ginoo ug ang mga pari nga mga anak ni Aaron maghalad sa dugo ug magsablig niini libot sa halaran nga anaa sa pultahan sa tolda nga tagboanan.
Leviticus,1,6,Ug panitan niya ang halad nga sunogon ug hiwahiwaon kini.
Leviticus,1,7,Ang mga anak nga lalaki ni Aaron nga pari maoy magbutang ug kalayo ibabaw sa halaran ug magpahimutang ug sugnod sa ibabaw sa kalayo.
Leviticus,1,8,"Ug ang mga pari nga mga anak ni Aaron magpahimutang sa mga hiniwa, sa ulo ug sa tambok ngadto sa sugnod ibabaw sa kalayo nga anaa sa ibabaw sa halaran."
Leviticus,1,9,"Apan hugasan niya ug tubig ang mga sulod sa ginhawaan ug ang mga paa niini. Ug sunogon sa pari ang tibuok ibabaw sa halaran ingon nga usa ka halad nga sinunog, usa ka halad pinaagi sa kalayo, usa ka kahumot alang sa Ginoo."
Leviticus,1,10,"“Kon ang iyang halad alang sa halad nga sunogon gikan sa panon, sa mga karnero o sa mga kanding, ang iyang ihalad laki nga walay tatsa."
Leviticus,1,11,Patyon niya kini dapit sa amihanan nga kilid sa halaran sa atubangan sa Ginoo ug ang mga pari nga mga anak ni Aaron magsablig sa dugo niini libot sa halaran.
Leviticus,1,12,Ug hiwahiwaon niya kini uban ang ulo ug ang tambok niini ug ang pari maoy magpahimutang niini ibabaw sa sugnod ibabaw sa kalayo nga anaa ibabaw sa halaran.
Leviticus,1,13,"Apan hugasan niya ug tubig ang sulod sa ginhawaan ug ang mga paa, ug ihalad sa pari ang tibuok ug sunogon kini niya ibabaw sa halaran. Kini mao ang halad nga sinunog, halad pinaagi sa kalayo, usa ka kahumot alang sa Ginoo."
Leviticus,1,14,"“Kon ang iyang halad alang sa Ginoo usa ka halad nga sunogon nga mga langgam, kinahanglan nga ang iyang ihalad tukmo o mga kuyabog sa salampati."
Leviticus,1,15,"Ug dad-on kini sa pari ngadto sa halaran, ug lungison ang ulo niini, ug sunogon kini diha sa halaran, ug ang dugo niini patuloon sa kilid sa halaran."
Leviticus,1,16,"Ug iyang kuhaon ang pabalonan ug ang mga balhibo niini, ug ilabay niya kini duol sa halaran, dapit sa silangan, sa dapit sa mga abo."
Leviticus,1,17,"Laksion niya kini diha sa mga pako, apan dili na kini bahinon pa. Ug sunogon kini sa pari ibabaw sa halaran ibabaw sa sugnod diha sa kalayo. Kini mao ang halad nga sinunog, halad pinaagi sa kalayo, usa ka kahumot alang sa Ginoo."
Leviticus,2,1,"“Sa dihang adunay magdala ug halad nga pagkaon alang sa Ginoo , kinahanglan nga ang iyang ihalad pinong harina, ug buboan niya kini ug lana ug butangan niya ug insenso ang ibabaw niini."
Leviticus,2,2,"Unya dad-on niya kini ngadto sa mga anak ni Aaron, ang mga pari. Unya ang pari magkuha ug usa ka hakop sa pinong harina ug sa lana, uban ang tanan nga insenso niini. Ug kini sunogon sa pari ingon nga handomanan niini ibabaw sa halaran, halad pinaagi sa kalayo, usa ka kahumot alang sa Ginoo ."
Leviticus,2,3,Ug ang nahibilin sa halad nga pagkaon iya na ni Aaron ug sa iyang mga anak nga lalaki. Kini labing balaan sa mga halad pinaagi sa kalayo alang sa Ginoo .
Leviticus,2,4,"“Sa dihang ikaw maghalad ug usa ka halad nga pagkaon nga giluto diha sa hudno, kinahanglan nga kini mga pan nga walay patubo gikan sa pinong harina nga sinagolan ug lana o mga nipis nga pan nga walay patubo ug gihidhiran ug lana."
Leviticus,2,5,"Kon ang imong halad usa ka halad nga pagkaon nga giluto diha sa kaha nga mabaw, kinahanglan nga kini gikan sa pinong harina nga walay patubo nga sinagolan ug lana."
Leviticus,2,6,Kini imong tipiktipikon ug buboan ug lana. Mao kini ang halad nga pagkaon.
Leviticus,2,7,"Ug kon ang imong halad usa ka halad nga pagkaon nga giluto diha sa kaha, himoon kini gikan sa pinong harina nga sinagolan ug lana."
Leviticus,2,8,"Ug dad-on nimo ngadto sa Ginoo ang halad nga pagkaon nga hinimo gikan niining mga butanga, ug sa diha nga ihatag kini ngadto sa pari, siya magdala niini ngadto sa halaran."
Leviticus,2,9,"Ang pari magkuha ug diyotay gikan sa halad nga pagkaon alang sa handomanan niini, ug sunogon kini ibabaw sa halaran, halad pinaagi sa kalayo, usa ka kahumot alang sa Ginoo ."
Leviticus,2,10,Ug ang nahibilin sa halad nga pagkaon iya na ni Aaron ug sa iyang mga anak nga lalaki. Kini labing balaan sa mga halad pinaagi sa kalayo alang sa Ginoo .
Leviticus,2,11,“Walay halad nga pagkaon nga ihalad ninyo sa Ginoo nga himoon uban ang patubo kay walay bisan unsang butang nga may patubo o may dugos nga ihalad pinaagi sa kalayo alang sa Ginoo .
Leviticus,2,12,"Ingon nga halad sa unang mga abot dad-a ninyo kini ngadto sa Ginoo , apan dili kini ihalad ibabaw sa halaran ingon nga usa ka kahumot."
Leviticus,2,13,"Kinahanglang timplahan nimo ug asin ang tanan nimong halad nga pagkaon ug ayaw kalimti pagbutang ang asin sa kasabotan uban sa inyong Dios diha sa inyong halad nga pagkaon. Uban sa tanan nimong halad, maghalad ikaw ug asin."
Leviticus,2,14,"“Kon maghalad ikaw ug halad nga pagkaon alang sa Ginoo gikan sa unang mga abot, ihalad nimo ingon nga halad nga pagkaon gikan sa imong mga unang abot ang mga dinugmok nga bag-ong lugas gikan sa mga bag-ong ani nga uhay nga gisangag sa kalayo."
Leviticus,2,15,Buboi ug lana ang ibabaw niini ug butangi kini ug insenso. Kini usa ka halad nga pagkaon.
Leviticus,2,16,"Ug ang pari magsunog ug bahin sa mga lugas nga gidugmok ug bahin sa lana niini ingon nga handomanan niini, uban ang tanan nga insenso niini. Kini usa ka halad pinaagi sa kalayo alang sa Ginoo ."
Leviticus,3,1,"“Kon ang iyang halad usa ka inihaw nga halad sa pakigdait, kon siya maghalad gikan sa panon sa mga baka, laki o baye, maoy ihalad niya ang walay tatsa sa atubangan sa Ginoo."
Leviticus,3,2,"Ibutang niya ang iyang kamot sa ibabaw sa ulo sa iyang halad, ug patyon niya kini didto sa pultahan sa tolda nga tagboanan ug ang mga pari, ang mga anak ni Aaron, magsablig sa dugo niini libot sa halaran."
Leviticus,3,3,"Ug gikan sa inihaw nga mga halad sa pakigdait, ingon nga halad pinaagi sa kalayo alang sa Ginoo, ihalad niya ang tambok nga nagputos sa mga tinai, ug ang tanan nga tambok nga anaa sa sulod sa ginhawaan,"
Leviticus,3,4,"ug ang duha ka amimislon ug ang tambok nga anaa sa niini dapit sa hawak, ug ang habolhabol sa atay nga kuhaon uban sa mga amimislon."
Leviticus,3,5,"Unya ang mga anak ni Aaron magsunog niini ibabaw sa halaran uban sa halad nga gisunog ibabaw sa sugnod nga anaa sa ibabaw sa kalayo. Kini usa ka halad pinaagi sa kalayo, usa ka kahumot alang sa Ginoo."
Leviticus,3,6,"“Kon ang iyang halad inihaw nga halad sa pakigdait alang sa Ginoo gikan sa panon sa karnero, laki o baye, ihalad niya kini nga walay tatsa."
Leviticus,3,7,"Kon siya maghalad ug nating karnero ingon nga iyang halad, ihalad kini niya sa atubangan sa Ginoo."
Leviticus,3,8,Ug ibutang niya ang iyang kamot ibabaw sa ulo sa iyang halad ug kini iyang patyon sa atubangan sa Tolda nga Tagboanan ug ang mga anak ni Aaron magsablig sa dugo niini libot sa halaran.
Leviticus,3,9,"Unya gikan sa gihalad nga halad sa pakigdait ingon nga halad pinaagi sa kalayo alang sa Ginoo, ihalad niya ang tambok niini, ang tibuok ikog nga tambok nga kuhaon niya sa punoan sa dugokan ug ang tambok nga nagputos sa mga tinai ug ang tanan nga tambok nga anaa sa sulod sa ginhawaan,"
Leviticus,3,10,"lakip ang duha ka amimislon ug ang tambok nga anaa sa ibabaw niini dapit sa hawak, ug ang habolhabol sa ibabaw sa atay nga kuhaon uban sa mga amimislon."
Leviticus,3,11,Ug ang pari magsunog niini ibabaw sa halaran ingon nga pagkaon nga gihalad pinaagi sa kalayo ngadto sa Ginoo.
Leviticus,3,12,"“Kon kanding ang iyang halad, ihalad niya kini sa atubangan sa Ginoo."
Leviticus,3,13,Ibutang niya ang iyang kamot sa ibabaw sa ulo niini ug patyon niya kini sa atubangan sa tolda nga tagboanan ug ang mga anak ni Aaron magsablig sa dugo niini libot sa halaran.
Leviticus,3,14,"Ug gikan niini, ingon nga iyang halad pinaagi sa kalayo ngadto sa Ginoo, ihalad niya ang tambok nga nagputos sa mga tinai, ug ang tanan nga tambok nga anaa sa sulod sa ginhawaan,"
Leviticus,3,15,"ug ang duha ka amimislon, ug ang tambok nga anaa niini dapit sa hawak ug ang habolhabol sa atay nga kuhaon uban sa amimislon."
Leviticus,3,16,Ug ang pari magsunog niini sa ibabaw sa halaran ingon nga pagkaon nga gihalad pinaagi sa kalayo ingon nga kahumot alang sa Ginoo. Ang tanan nga tambok iya sa Ginoo.
Leviticus,3,17,"Kini usa ka tulumanon nga dayon alang sa inyong mga kaliwatan, sa tanan ninyong mga puluy-anan, aron dili kamo magkaon ug tambok o dugo.”"
Leviticus,4,1,"Ang Ginoo miingon kang Moises,"
Leviticus,4,2,"“Sultihi ang katawhan sa Israel: Kon ang usa ka tawo makasala nga wala tuyoa sa bisan unsa sa mga sugo sa Ginoo mahitungod sa mga butang nga dili angay nga buhaton, ug makabuhat sa usa niini—"
Leviticus,4,3,"kon ang dinihogan nga pari maoy makasala unya makaangin sa katawhan sa pagpakasala tungod sa sala nga iyang nabuhat, pahalara siya ngadto sa Ginoo ug usa ka torong baka nga nati nga walay tatsa alang sa halad tungod sa sala."
Leviticus,4,4,"Dad-on niya ang torong baka ngadto sa pultahan sa tolda nga tagboanan sa atubangan sa Ginoo, ug ibutang niya ang iyang kamot sa ibabaw sa ulo sa torong baka, ug patyon niya kini sa atubangan sa Ginoo."
Leviticus,4,5,"Ang dinihogan nga pari magkuha ug diyotay sa dugo sa torong baka, ug dad-on niya kini sa tolda nga tagboanan."
Leviticus,4,6,"Ituslob sa pari ang iyang tudlo sa dugo, ug iwisik niya ang dugo sa makapito sa atubangan sa Ginoo, atubangan sa tabil sa balaan nga dapit."
Leviticus,4,7,Ang pari magbutang ug dugo sa ibabaw sa mga sungaysungay sa halaran sa insenso nga humot nga anaa sa tolda nga tagboanan sa atubangan sa Ginoo. Ug ang nahibilin nga dugo sa torong baka iyabo niya diha sa tungtonganan sa halaran sa halad nga sunogon nga anaa sa pultahan sa tolda nga tagboanan.
Leviticus,4,8,"Ug kuhaon niya ang tanang tambok gikan sa laking baka nga halad tungod sa sala: ang tambok nga nagputos sa mga tinai ug ang tanan nga anaa sa sulod sa ginhawaan,"
Leviticus,4,9,"lakip ang duha ka amimislon ug ang tambok nga anaa niini dapit sa hawak, ug ang habolhabol sa atay nga kuhaon niya uban sa mga amimislon,"
Leviticus,4,10,"sama nga kini gikuha gikan sa inihaw nga laking baka alang sa halad sa pakigdait, ug sunogon kini sa pari ibabaw sa halaran sa halad nga sunogon."
Leviticus,4,11,"Apan ang panit sa torong baka ug ang tanan nga unod niini, uban ang ulo niini ug ang mga paa niini ug ang sulod sa tinai niini,"
Leviticus,4,12,"ang tibuok torong baka dad-on niya ngadto sa gawas sa kampo, ngadto sa usa ka dapit nga hinlo, didto sa labayanan sa abo ug sunogon diha sa kalayo ibabaw sa sugnod. Sunogon kini didto sa labayanan sa abo."
Leviticus,4,13,"“Kon ang tibuok nga katilingban sa Israel makasala nga wala tuyoa ug ang sala natago gikan sa mga mata sa katilingban, ug nabuhat nila ang bisan unsa batok sa usa sa mga butang nga gidili sa Ginoo, ug mga sad-an sila;"
Leviticus,4,14,"sa diha nga mahibaloan na ang sala nga ilang nabuhat, ang katilingban maghalad ug usa ka torong baka nga nati ingon nga halad tungod sa sala ug dad-on nila kini ngadto sa atubangan sa tolda nga tagboanan."
Leviticus,4,15,Ang mga kadagkoan sa katilingban magbutang sa ilang kamot sa ibabaw sa ulo sa torong baka sa atubangan sa Ginoo ug patyon nila ang torong baka sa atubangan sa Ginoo .
Leviticus,4,16,"Unya ang dinihogan nga pari magdala sa dugo sa laking baka ngadto sa tolda nga tagboanan,"
Leviticus,4,17,"ug ituslob sa pari ang iyang tudlo sa dugo niini ug iwisik kini sa makapito sa atubangan sa Ginoo, sa atubangan sa tabil."
Leviticus,4,18,"Siya magbutang ug dugo sa ibabaw sa mga sungaysungay sa halaran nga anaa sa atubangan sa Ginoo sa sulod sa tolda nga tagboanan, ug ibubo niya ang nahibilin nga dugo ngadto sa tungtonganan sa halaran sa halad nga sunogon nga anaa sa pultahan sa tolda nga tagboanan."
Leviticus,4,19,Ug iyang kuhaon gikan niini ang tanan nga tambok ug sunogon niya kini ibabaw sa halaran.
Leviticus,4,20,"Mao kini ang iyang buhaton sa torong baka, sama sa iyang gibuhat sa torong baka nga halad tungod sa sala, busa buhaton usab niya kini. Ang pari maghimo sa pagtabon sa sala alang kanila ug pasayloon sila."
Leviticus,4,21,Ug dad-on niya ang torong baka ngadto sa gawas sa kampo ug sunogon niya kini sama sa pagsunog niya sa unang torong baka. Kini mao ang halad tungod sa sala alang sa katilingban.
Leviticus,4,22,"“Kon ang usa ka pangulo makasala ug nabuhat niya nga wala tuyoa ang bisan usa sa tanang mga butang nga gisugo sa Ginoo nga iyang Dios nga dili buhaton, ug sad-an siya,"
Leviticus,4,23,"kon ang sala nga iyang nabuhat gipahibalo na kaniya, magdala siya ug usa ka laking kanding nga walay tatsa ingon nga iyang halad."
Leviticus,4,24,Ibutang niya ang iyang kamot sa ibabaw sa ulo sa laking kanding ug patyon niya kini sa dapit diin patyon ang halad nga sunogon sa atubangan sa Ginoo. Kini usa ka halad tungod sa sala.
Leviticus,4,25,Ug ang pari magkuha ug diyotay nga dugo sa halad tungod sa sala pinaagi sa iyang tudlo ug ibutang niya sa ibabaw sa mga sungaysungay sa halaran sa halad nga sunogon ug ibubo niya ang dugo niini diha sa tungtonganan sa halaran sa halad nga sunogon.
Leviticus,4,26,"Ug sunogon niya ang tanan nga tambok niini sa ibabaw sa halaran sama sa tambok sa inihaw nga halad sa pakigdait. Busa ang pari maghimo ug pagtabon sa sala alang kaniya, alang sa iyang sala, ug pasayloon siya."
Leviticus,4,27,"“Kon ang usa sa mga nagpuyo sa lungsod makasala nga wala tuyoa sa bisan unsa sa mga butang nga gisugo sa Ginoo nga dili buhaton, ug sad-an siya,"
Leviticus,4,28,"kon ang sala nga iyang nabuhat gipahibalo na kaniya, magdala siya alang sa iyang halad ug usa ka baye nga kanding nga walay tatsa ingon nga iyang halad alang sa iyang sala nga nabuhat."
Leviticus,4,29,Ibutang niya ang iyang kamot sa ibabaw sa ulo sa halad tungod sa sala ug patyon niya kini sa dapit sa halad nga sunogon.
Leviticus,4,30,Ug ang pari magkuha ug diyotay nga dugo pinaagi sa iyang tudlo ug ibutang niya sa ibabaw sa mga sungaysungay sa halaran sa halad nga sunogon ug ibubo niya ang nahibilin nga dugo niini diha sa tungtonganan sa halaran.
Leviticus,4,31,"Ug iyang kuhaon gikan niini ang tanang tambok sama sa pagkuha sa tambok sa inihaw nga halad sa pakigdait, ug ang pari magsunog niini sa ibabaw sa halaran ingon nga usa ka kahumot alang sa Ginoo, ug ang pari maghimo ug pagtabon sa sala alang sa maong tawo ug pasayloon siya."
Leviticus,4,32,"“Kon magdala siya ug nating karnero ingon nga iyang halad alang sa halad tungod sa sala, kinahanglan nga baye nga walay tatsa ang iyang dad-on."
Leviticus,4,33,Ibutang niya ang iyang kamot sa ibabaw sa ulo sa halad tungod sa sala ug patyon niya kini ingon nga halad tungod sa sala didto sa dapit diin patyon ang halad nga sunogon.
Leviticus,4,34,Ug ang pari magkuha ug diyotay nga dugo sa halad tungod sa sala pinaagi sa iyang tudlo ug ibutang niya sa ibabaw sa mga sungaysungay sa halaran sa halad nga sunogon ug ibubo niya ang nahibilin nga dugo diha sa tungtonganan sa halaran.
Leviticus,4,35,"Iyang kuhaon gikan niini ang tanan nga tambok sama sa pagkuha sa tambok sa nating karnero gikan sa inihaw nga halad sa pakigdait ug sunogon kini sa pari diha sa halaran sama sa halad nga sunogon alang sa Ginoo, ug ang pari maghimo ug pagtabon sa sala alang kaniya alang sa sala nga iyang nabuhat, ug pasayloon siya."
Leviticus,5,1,"“Kon adunay tawo nga makasala ingon nga siya nakadungog man ug tawag sa pagsaksi, ug nga bisan tuod siya saksi, kay nakakita man siya o nahibalo apan siya dili mosulti, siya magpas-an sa iyang sala."
Leviticus,5,2,"O kon may tawo nga makahikap sa bisan unsang butang nga hugaw, sa patayng lawas sa hugaw nga mananap o sa patayng lawas sa hugaw nga baka o sa patayng lawas sa mga hugaw nga mananap nga nagkamang, ug kini wala niya mahibaloi ug siya nahugawan, siya sad-an."
Leviticus,5,3,"O kon makahikap siya ug hugaw sa tawo, sa bisan unsa nga kahugaw nga makahugaw sa tawo ug siya wala mahibalo niini, kon mahibaloan na niya kini, siya sad-an."
Leviticus,5,4,"O kon may tawo nga magdalidali sa pagsulti ug panumpa sa pagbuhat ug daotan o sa pagbuhat ug maayo, sa bisan unsang mga butang nga ang tawo magdalidali sa pagsulti uban ang panumpa, ug kini wala niya mahibaloi, kon mahibaloan na niya kini, sad-an siya sa usa niining mga butanga."
Leviticus,5,5,"Kon sad-an siya sa usa niini, isugid niya ang sala nga iyang nahimo,"
Leviticus,5,6,"ug dad-on niya ang iyang halad tungod sa paglapas ngadto sa Ginoo alang sa sala nga iyang nabuhat, usa ka baye gikan sa mga panon, nating karnero o kanding alang sa halad tungod sa sala, ug ang pari maghimo sa pagtabon sa sala alang kaniya, alang sa iyang sala."
Leviticus,5,7,"“Apan kon siya dili makaabot sa pagdala ug usa ka nating karnero, magdala siya ug duha ka tukmo o duha ka kuyabog sa salampati ingon nga halad tungod sa paglapas alang sa Ginoo tungod sa sala nga iyang nahimo, ang usa ingon nga halad tungod sa sala ug ang usa ingon nga halad nga sunogon."
Leviticus,5,8,Dad-on niya kini ngadto sa pari nga maoy maghalad pag-una sa usa ingon nga halad tungod sa sala. Lungison sa pari ang ulo niini gikan sa liog apan dili niya bulagbulagon.
Leviticus,5,9,Ug magwisik siya ug diyotay sa dugo sa halad tungod sa sala diha sa kilid sa halaran ug ang nahibilin sa dugo iyabo niya diha sa tungtonganan sa halaran. Kini mao ang halad tungod sa sala.
Leviticus,5,10,"Unya ihalad niya ang ikaduha ingon nga halad nga sunogon sumala sa tulumanon ug ang pari maghimo sa pagtabon sa sala alang kaniya tungod sa sala nga iyang nabuhat, ug pasayloon siya."
Leviticus,5,11,"“Apan kon dili siya makaabot sa pagdala ug duha ka tukmo o duha ka kuyabog sa salampati, ingon nga halad tungod sa sala nga iyang nahimo, magdala siya ug ikanapulo nga bahin sa usa ka epha nga pinong harina alang sa halad tungod sa sala. Dili niya kini butangan ug lana o butangan ug insenso kay kini halad tungod sa sala."
Leviticus,5,12,"Dad-on niya kini ngadto sa pari, ug ang pari magkuha ug usa ka hakop niini ingon nga handomanan niini ug sunogon kini niya diha sa halaran uban sa mga halad pinaagi sa kalayo alang sa Ginoo. Kini halad tungod sa sala."
Leviticus,5,13,"Ug ang pari maghimo ug pagtabon sa sala alang kaniya tungod sa sala nga iyang nabuhat ug siya pasayloon. Ang mahibilin maiya sa pari, sama sa halad nga pagkaon.”"
Leviticus,5,14,"Ang Ginoo miingon kang Moises,"
Leviticus,5,15,"“Kon adunay tawo nga makalapas ug makasala nga wala tuyoa sa mga butang nga gibalaan alang sa Ginoo, kinahanglan nga magdala siya ingon nga iyang halad sa paglapas ngadto sa Ginoo, usa ka laking karnero nga walay tatsa gikan sa panon nga gibilihan ug tinimbang nga plata sumala sa siklo sa balaang dapit. Kini usa ka halad tungod sa paglapas."
Leviticus,5,16,"Ulian niya ang bili sa butang nga balaan nga nabuhatan niya sa kalapasan ug idugang niini ang ikalima nga bahin ug ihatag niya sa pari, ug ang pari maghimo alang kaniya sa pagtabon sa sala pinaagi sa laking karnero nga halad tungod sa paglapas, ug siya pasayloon."
Leviticus,5,17,"“Kon may usa nga makasala ug makabuhat sa bisan unsa nga butang nga gisugo sa Ginoo nga dili buhaton, bisan wala siya mahibalo niini, sad-an siya ug magpas-an siya sa iyang sala."
Leviticus,5,18,"Magdala siya ngadto sa pari ug usa ka laking karnero nga walay tatsa gikan sa panon nga gibilihan ingon nga halad tungod sa paglapas, ug ang pari maghimo sa pagtabon sa sala alang kaniya tungod sa sayop nga iyang nabuhat nga wala tuyoa, ug siya pasayloon."
Leviticus,5,19,"Kini halad tungod sa paglapas, sad-an gayod siya sa atubangan sa Ginoo. ”"
Leviticus,6,1,"Unya ang Ginoo miingon kang Moises,"
Leviticus,6,2,"“Kon adunay makasala ug magbuhat ug paglapas batok sa Ginoo pinaagi sa paglimbong sa iyang isigkatawo tungod sa gipatipigan o gibilin kaniya, o pinaagi sa pagpangawat o pagpanglupig sa iyang isigkatawo,"
Leviticus,6,3,"o makakaplag siya ug nawala ug milimod mahitungod niini ug makapanumpa siya ug bakak, bisan unsa niining tanan nga mabuhat sa tawo, makasala siya niini."
Leviticus,6,4,"Kon may usa nga makasala niini ug sad-an siya, kinahanglan nga iyang iuli ang iyang gikawat o ang mga naangkon niya pinaagi sa pagpanglupig o ang butang nga gipatipigan kaniya o ang nawala nga nakit-an niya"
Leviticus,6,5,"o bisan unsang butang nga iyang gipanumpaan ug bakak, iuli niya ang tanan ug iyang dugangan sa ikalima nga bahin sa bili niini ug ang tag-iya bayran niya sa adlaw nga nasakpan siya nga nakasala."
Leviticus,6,6,"Dad-on niya ngadto sa pari ang iyang halad tungod sa paglapas ngadto sa Ginoo, usa ka laking karnero nga walay tatsa gikan sa panon, sumala sa pagbili niini ingon nga halad tungod sa paglapas."
Leviticus,6,7,Ug ang pari maghimo sa pagtabon sa sala alang kaniya sa atubangan sa Ginoo ug pasayloon siya sa bisan unsa nga mga butang nga tungod niana sad-an siya.”
Leviticus,6,8,"Ang Ginoo miingon kang Moises,"
Leviticus,6,9,“Sugoa si Aaron ug ang iyang mga anak nga lalaki sa pag-ingon: Kini mao ang balaod sa halad nga sunogon. Ang halad nga sunogon kinahanglang magpabilin sa ibabaw sa halaran sa tibuok nga gabii hangtod sa buntag ug ang kalayo sa halaran kanunay nga magdilaab niini.
Leviticus,6,10,Ang pari magsul-ob sa iyang bisti nga lino ug magsul-ob siya ug mga karsunsilyo nga lino sa iyang lawas. Ug iyang hiposon ang abo sa kalayo nga nag-ut-ot sa halad nga sinunog ibabaw sa halaran ug kini ibutang niya duol sa halaran.
Leviticus,6,11,"Unya huboon niya ang iyang mga bisti ug magsul-ob siya ug lain nga mga bisti ug dad-on niya ang abo ngadto sa gawas sa kampo, ngadto sa dapit nga hinlo."
Leviticus,6,12,"Ug ang kalayo sa ibabaw sa halaran kinahanglang kanunay nga magdilaab sa ibabaw niini, dili kini palongon. Ug ang pari magbutang niini ug sugnod matag buntag ug ipahimutang niya sa ibabaw niini ang halad nga sunogon ug iyang sunogon sa ibabaw sa halaran ang tambok sa mga halad sa pakigdait."
Leviticus,6,13,Ang kalayo magdilaab gayod kanunay sa ibabaw sa halaran; kini dili palongon.
Leviticus,6,14,“Kini mao ang balaod sa halad nga pagkaon. Ang mga anak ni Aaron maghalad niini atubangan sa Ginoo diha sa atubangan sa halaran.
Leviticus,6,15,"Gikan niini siya magkuha ug usa ka hakop nga pinong harina sa halad nga pagkaon uban sa lana niini ug ang tanan nga insenso nga anaa sa ibabaw sa halad nga pagkaon, ug sunogon niya kini ibabaw sa halaran ingon nga handomanan niini, usa ka kahumot alang sa Ginoo."
Leviticus,6,16,"Ug ang nahibilin niini kaonon ni Aaron ug sa iyang mga anak nga lalaki. Kini kaonon nga walay patubo diha sa dapit nga balaan, sa hawanan sa tolda nga tagboanan kini kaonon nila."
Leviticus,6,17,Kini dili lutoon nga may patubo. Kini akong gihatag kanila ingon nga ilang bahin gikan sa akong mga halad pinaagi sa kalayo. Kini butang nga labing balaan sama sa halad tungod sa sala ug sa halad tungod sa paglapas.
Leviticus,6,18,"Ang tanang lalaki sa mga anak ni Aaron makakaon niini, ingon nga gisugo hangtod sa kahangtoran sa tibuok ninyong mga kaliwatan, gikan sa mga halad alang sa Ginoo pinaagi sa kalayo. Ang tanan nga makahikap niini mahimong balaan.”"
Leviticus,6,19,"Ang Ginoo miingon kang Moises,"
Leviticus,6,20,"“Kini mao ang ihalad ni Aaron ug sa iyang mga anak nga lalaki ngadto sa Ginoo sa adlaw nga siya dihogan: ikanapulo nga bahin sa usa ka epha nga pinong harina ingon nga naandang halad nga pagkaon, ang katunga niini sa buntag ug ang katunga niini sa hapon."
Leviticus,6,21,"Himoon kini diha sa mabaw nga kaha ginamit ang lana; dad-a kini nga maayong pagkasagol, ingon nga mga haon sa linuto sama sa halad nga pagkaon ug ihalad kini ingon nga usa ka kahumot ngadto sa Ginoo."
Leviticus,6,22,"Ug ang pari nga usa sa mga anak ni Aaron, nga gidihogan nga mouli kaniya, mao ang maghalad niini ngadto sa Ginoo ingon nga gisugo hangtod sa kahangtoran, ang tibuok niini kinahanglang sunogon."
Leviticus,6,23,Ug ang tanan nga halad nga pagkaon sa pari sunogon gayod ug dili kaonon.”
Leviticus,6,24,"Ang Ginoo miingon kang Moises,"
Leviticus,6,25,"“Sultihi si Aaron ug ang iyang mga anak nga lalaki: Kini mao ang balaod sa halad tungod sa sala. Sa dapit diin didto patyon ang halad nga sunogon, adto usab patyon ang halad tungod sa sala sa atubangan sa Ginoo. Kini butang nga labing balaan."
Leviticus,6,26,"Ang pari nga maghalad niini alang sa sala mokaon niini. Kaonon kini diha sa dapit nga balaan, sa hawanan sa tolda nga tagboanan."
Leviticus,6,27,"Ang tanan nga makahikap sa unod niini mahimong balaan ug kon masablig ang dugo niini sa ibabaw sa bisti, hinloan nimo ang nasabligan didto sa dapit nga balaan."
Leviticus,6,28,"Apan ang kulon nga gilutoan niana buk-on ug kon giluto kini sa sudlanan nga bronsi, hinloan kini ug hugasan sa tubig."
Leviticus,6,29,Ang tanan nga lalaki sa banay sa mga pari mokaon niini. Kini labing balaan.
Leviticus,6,30,Walay halad tungod sa sala nga kaonon nga ang dugo niini gidala ngadto sa tolda nga tagboanan aron himoon ang pagtabon sa sala didto sa dapit nga balaan. Kini sunogon sa kalayo.
Leviticus,7,1,“Kini mao ang balaod sa halad tungod sa paglapas. Kini labing balaan.
Leviticus,7,2,"Sa dapit diin patyon nila ang halad nga sunogon, adto nila patyon ang halad tungod sa paglapas ug ang dugo niini isablig libot sa halaran."
Leviticus,7,3,"Ang tanang tambok niini ihalad, ang tambok nga ikog, ang tambok nga nagtabon sa mga tinai,"
Leviticus,7,4,"ang duha ka amimislon ug ang tambok nga anaa niini dapit sa hawak, ug ang habolhabol sa atay nga kuhaon uban sa mga amimislon."
Leviticus,7,5,Ug ang pari magsunog niini sa ibabaw sa halaran ingon nga halad pinaagi sa kalayo alang sa Ginoo. Kini halad tungod sa paglapas.
Leviticus,7,6,Ang tanan nga lalaki sa banay sa mga pari makakaon niini. Kaonon kini diha sa dapit nga balaan. Kini labing balaan.
Leviticus,7,7,"Ang halad tungod sa paglapas sama sa halad tungod sa sala, usa lamang ka balaod ang alang niini, ang pari nga maghimo sa pagtabon sa sala pinaagi niini makabaton niini."
Leviticus,7,8,Ug ang pari nga maghalad sa halad nga sunogon ni bisan kinsa makapanag-iya sa panit sa halad nga sunogon nga gihalad niya.
Leviticus,7,9,Ang tanang halad nga pagkaon nga giluto pinaagi sa hudno ug ang tanan nga gihikay diha sa kaha o mabaw nga kaha mapanag-iya sa pari nga maghalad niini.
Leviticus,7,10,"Ang tanang halad nga pagkaon nga sinagolan ug lana, o uga kini, mapanag-iya sa tanang mga anak nga lalaki ni Aaron, ang usa mao usab ang sa usa."
Leviticus,7,11,“Kini mao ang balaod sa inihaw nga halad sa pakigdait nga ihalad ni bisan kinsa ngadto sa Ginoo.
Leviticus,7,12,"Kon siya maghalad niini ingon nga halad sa pasalamat uban sa inihaw nga halad sa pasalamat, maghalad siya ug mga pan nga walay patubo nga sinagolan ug lana ug mga pan nga nipis nga walay patubo nga gihidhiran ug lana ug mga torta sa pinong harina nga sinagolan ug lana."
Leviticus,7,13,"Uban sa iyang inihaw nga halad sa pakigdait alang sa pasalamat, dad-on niya ang iyang halad uban ang mga pan nga may patubo."
Leviticus,7,14,"Ug gikan niini maghalad siya ug usa ka pan gikan sa matag halad, ingon nga halad ngadto sa Ginoo, ug kini maiya sa pari nga nagsablig sa dugo sa halad sa pakigdait."
Leviticus,7,15,Ang unod sa iyang inihaw nga halad sa pakigdait alang sa pasalamat kaonon sa adlaw sa iyang paghalad niini. Dili siya magbilin ug bisan unsa gikan niini hangtod sa pagkabuntag.
Leviticus,7,16,"Apan kon ang iyang inihaw nga halad usa ka sinaad o halad nga kinabubut-on, kini kaonon niya sa adlaw sa iyang paghalad ug ang mahibilin kaonon niya sa adlaw nga mosunod."
Leviticus,7,17,"Apan sa ikatulo nga adlaw, ang mahibilin sa unod sa inihaw nga halad sunogon sa kalayo."
Leviticus,7,18,"Kon may bisan unsa sa unod sa iyang inihaw nga halad sa pakigdait nga kaonon sa ikatulo nga adlaw, ang naghalad niini dili dawaton o isipon nga kini iya sa naghalad niini. Isipon kini nga dulumtanan, ug ang tawo nga magkaon niini magpas-an sa iyang sala."
Leviticus,7,19,"“Ang unod nga madapat sa bisan unsa nga hugaw dili gayod kaonon, sunogon kini sa kalayo. Ang tanan nga hinlo makakaon sa unod."
Leviticus,7,20,"Apan ang tawo nga anaa sa iyang kahugaw magkaon sa unod sa inihaw nga halad sa pakigdait ngadto sa Ginoo, ang maong tawo ipahimulag gikan sa iyang katawhan."
Leviticus,7,21,"Kon si bisan kinsa nga makahikap ug hugaw nga butang, kahugaw man sa tawo o mananap nga hugaw o bisan unsa nga dulumtanan nga hugaw, unya mokaon siya ug unod sa inihaw nga halad sa pakigdait alang sa Ginoo, ang maong tawo ipahimulag gikan sa iyang katawhan.”"
Leviticus,7,22,"Ang Ginoo miingon kang Moises,"
Leviticus,7,23,“Sultihi ang katawhan sa Israel: Ayaw kamo pagkaon ug tambok sa baka sa karnero o sa kanding.
Leviticus,7,24,"Ang tambok sa mananap nga namatay ra ug iya ug ang tambok sa mananap nga gipatay ug mananap mahimong igahin alang sa bisan unsa nga laing paggamit, apan dili gayod ninyo kini kaonon."
Leviticus,7,25,Kay si bisan kinsa nga mokaon sa tambok sa mananap nga gihalad pinaagi sa kalayo alang sa Ginoo ipahimulag gikan sa iyang katawhan.
Leviticus,7,26,"Dugang pa ayaw gayod kamo pagkaon ug bisan unsa nga dugo, sa langgam o sa mananap, diha sa tanan ninyo nga mga puluy-anan."
Leviticus,7,27,"Si bisan kinsa nga mokaon ug bisan unsa nga dugo, siya ipahimulag gikan sa iyang katawhan.”"
Leviticus,7,28,"Ang Ginoo miingon kang Moises,"
Leviticus,7,29,“Sultihi ang katawhan sa Israel: Ang maghalad sa iyang inihaw nga halad sa pakigdait ngadto sa Ginoo magdala sa iyang halad ngadto sa Ginoo gikan sa iyang inihaw nga halad sa pakigdait.
Leviticus,7,30,Dad-on niya sa iyang kaugalingong mga kamot ang iyang halad pinaagi sa kalayo alang sa Ginoo; dad-on niya ang tambok uban sa dughan aron ang dughan ibayaw ingon nga halad nga binayaw sa atubangan sa Ginoo.
Leviticus,7,31,Ang tambok sunogon sa pari diha sa halaran apan ang dughan maiya ni Aaron ug sa iyang mga anak nga lalaki.
Leviticus,7,32,Ang tuong paa ihatag ninyo sa pari ingon nga halad gikan sa inyong inihaw nga halad sa pakigdait.
Leviticus,7,33,Ang usa sa mga anak nga lalaki ni Aaron nga maoy maghalad sa dugo sa halad sa pakigdait ug sa tambok maoy manag-iya sa tuo nga paa.
Leviticus,7,34,Kay ang dughan nga gibayaw ug ang paa nga gihalad akong gikuha gikan sa katawhan sa Israel gikan sa mga inihaw sa ilang halad sa pakigdait ug gihatag kini kang Aaron nga pari ug sa iyang mga anak nga lalaki ingon nga ilang bahin hangtod sa kahangtoran gikan sa mga anak sa Israel.
Leviticus,7,35,"Kini mao ang bahin ni Aaron ug sa iyang mga anak nga lalaki gikan sa mga halad pinaagi sa kalayo alang sa Ginoo, nga gigahin alang kanila sa adlaw nga sila gihalad aron mag-alagad sa Ginoo ingon nga mga pari."
Leviticus,7,36,Ang Ginoo nagsugo nga kini ihatag ngadto kanila sa katawhan sa Israel sa adlaw nga sila gidihogan. Kini ilang bahin hangtod sa kahangtoran sa tanan nilang kaliwatan.”
Leviticus,7,37,"Kini mao ang balaod sa halad nga sunogon, sa halad nga pagkaon, sa halad tungod sa sala, sa halad sa paglapas, sa pagbalaan ug sa mga halad sa pakigdait"
Leviticus,7,38,"nga gisugo sa Ginoo kang Moises didto sa Bukid sa Sinai, sa adlaw nga nagsugo siya sa katawhan sa Israel sa pagdala sa ilang mga halad alang sa Ginoo didto sa kamingawan sa Sinai."
Leviticus,8,1,"Ang Ginoo miingon kang Moises,"
Leviticus,8,2,“Dad-a si Aaron ug ang iyang mga anak nga lalaki uban kaniya ug ang mga bisti ug ang lana nga igdidihog ug ang torong baka alang sa halad tungod sa sala ug ang duha ka laking karnero ug ang bukag nga gisudlan ug mga pan nga walay patubo.
Leviticus,8,3,Unya tigoma ang tibuok nga katilingban didto sa pultahan sa tolda nga tagboanan.”
Leviticus,8,4,Ug gibuhat kini ni Moises sumala sa sugo sa Ginoo kaniya. Ug nagtigom ang katilingban didto sa pultahan sa tolda nga tagboanan.
Leviticus,8,5,"Si Moises miingon sa katilingban, “Kini mao ang gisugo sa Ginoo nga kinahanglang buhaton.”"
Leviticus,8,6,"Unya gidala ni Moises si Aaron ug ang iyang mga anak nga lalaki, ug sila gihugasan niya ug tubig."
Leviticus,8,7,"Ug iyang gisul-ob kang Aaron ang bisti, ug gibakos kaniya ang bakos, ug gisul-ob kaniya ang sutana, ug gipahimutang ang ephod, ug iyang gibakos kaniya ang maayong pagkahabol nga bakos sa ephod ug kini gihigot kaniya."
Leviticus,8,8,Iyang gisul-ob kaniya ang tabon sa dughan ug niini gibutang niya ang Urim ug ang Tumim.
Leviticus,8,9,"Ug gisul-ob niya ang purong diha sa ulo ni Aaron ug sa ibabaw sa purong, sa atubangan, gibutang niya ang dayandayan nga bulawan, ang balaan nga korona sumala sa gisugo sa Ginoo kang Moises."
Leviticus,8,10,Unya gikuha ni Moises ang lana nga igdidihog ug gidihogan niya ang Tolda ug ang tanang mga butang nga diha niini ug gibalaan kini.
Leviticus,8,11,Giwisikan niya ug lana ang ibabaw sa halaran sa makapito ug gidihogan niya ang halaran ug ang tanang mga kasangkapan niini ug ang hugasanan ug ang tungtonganan niini aron sa pagbalaan niini.
Leviticus,8,12,Ug gibuboan niya ug lana nga igdidihog ang ulo ni Aaron ug gidihogan niya aron sa pagbalaan kaniya.
Leviticus,8,13,"Ug gidala ni Moises ang mga anak nga lalaki ni Aaron ug gisul-oban sila sa mga bisti ug gibaksan sila sa mga bakos, ug gipurongan sila sumala sa gisugo sa Ginoo kang Moises."
Leviticus,8,14,"Unya gidala niya ang torong baka nga halad tungod sa sala, ug si Aaron ug ang iyang mga anak nga lalaki mitapion sa ilang mga kamot sa ibabaw sa ulo sa torong baka nga alang sa halad tungod sa sala."
Leviticus,8,15,Gipatay kini ni Moises ug gikuha niya ang dugo ug pinaagi sa iyang tudlo gibutang niya kini diha sa mga sungaysungay sa halaran sa palibot ug giputli niya ang halaran. Unya gibubo niya ang uban nga dugo diha sa tungtonganan sa halaran ug kini gibalaan niya aron sa paghimo ug pagtabon sa sala alang niini.
Leviticus,8,16,Gikuha niya ang tanang tambok nga diha sa ibabaw sa mga tinai ug ang habolhabol sa atay ug ang duha ka amimislon uban sa tambok niini ug gisunog kini ni Moises ibabaw sa halaran.
Leviticus,8,17,"Apan ang torong baka ug ang panit niini ug ang unod ug ang sulod sa tinai niini, iyang gisunog sa kalayo sa gawas sa kampo sumala sa gisugo sa Ginoo kang Moises."
Leviticus,8,18,"Unya gihalad niya ang laking karnero ingon nga halad nga sunogon, ug si Aaron ug ang iyang mga anak nga lalaki mitapion sa ilang mga kamot sa ulo sa karnero."
Leviticus,8,19,Ug gipatay kini ni Moises ug gisablig niya ang dugo libot sa ibabaw sa halaran.
Leviticus,8,20,"Sa dihang nahiwahiwa na ang laking karnero, gisunog ni Moises ang ulo ug ang mga hiniwa ug ang tambok."
Leviticus,8,21,"Ug sa nahugasan na ug tubig ang mga tinai ug ang mga paa, gisunog ni Moises ang tibuok laking karnero sa ibabaw sa halaran ingon nga halad nga sunogon, usa ka kahumot, usa ka halad pinaagi sa kalayo alang sa Ginoo, sumala sa gisugo sa Ginoo kang Moises."
Leviticus,8,22,"Unya gihalad niya ang lain nga laking karnero, ang karnero alang sa paggahin. Unya si Aaron ug ang iyang mga anak nga lalaki mitapion sa ilang mga kamot sa ibabaw sa ulo sa laking karnero."
Leviticus,8,23,Ug gipatay kini ni Moises ug mikuha siya ug dugo niini ug gibutang niya sa tumoy sa tuong dalunggan ni Aaron ug diha sa kumagko sa tuo niyang kamot ug diha sa kumagko sa tuo niyang tiil.
Leviticus,8,24,Unya gidala niya ang mga anak nga lalaki ni Aaron ug gibutangan ni Moises ug dugo ang tumoy sa ilang mga tuong dalunggan ug diha sa mga kumagko sa ilang mga tuong kamot ug diha sa mga kumagko sa ilang mga tuong tiil ug gisablig ni Moises ang dugo libot sa ibabaw sa halaran.
Leviticus,8,25,Gikuha niya ang tambok ug ang tambok nga ikog ug ang tanan nga tambok nga diha sa mga tinai ug ang habolhabol sa atay ug ang duha ka amimislon uban sa tambok niini ug ang tuo nga paa.
Leviticus,8,26,"Ug gikan sa bukag sa mga pan nga walay patubo nga diha sa atubangan sa Ginoo, mikuha siya ug usa ka pan nga lingin nga walay patubo ug usa ka torta nga sinagolan ug lana ug usa ka nipis nga pan, ug kini gibutang niya sa tambok ug sa tuo nga paa."
Leviticus,8,27,"Ug gibutang niya kining tanan sa mga kamot ni Aaron ug sa mga kamot sa iyang mga anak nga lalaki, ug kini gibayaw niya ingon nga halad nga binayaw sa atubangan sa Ginoo."
Leviticus,8,28,"Unya gikuha ni Moises ang maong mga butang gikan sa ilang mga kamot ug gisunog niya kini sa halaran uban sa halad nga sunogon ingon nga halad sa paggahin, usa ka kahumot nga makapahimuot, usa ka halad pinaagi sa kalayo alang sa Ginoo."
Leviticus,8,29,Gikuha ni Moises ang dughan ug gibayaw niya kini ingon nga halad nga binayaw sa atubangan sa Ginoo . Mao kini ang bahin ni Moises sa laking karnero alang sa paggahin sumala sa gisugo sa Ginoo kang Moises.
Leviticus,8,30,Unya mikuha si Moises ug lana nga igdidihog ug dugo nga diha sa ibabaw sa halaran ug giwisik kini kang Aaron ug sa iyang mga bisti ug sa iya usab nga mga anak nga lalaki ug sa ilang mga bisti. Ug gibalaan niya si Aaron ug ang iyang mga bisti ug ang iyang mga anak nga lalaki ug ang ilang mga bisti.
Leviticus,8,31,"Ug si Moises miingon kang Aaron ug sa iyang mga anak nga lalaki, “Lutoa ninyo ang unod didto sa pultahan sa Tolda nga Tagboanan ug kaonon ninyo kini didto uban sa mga pan nga anaa sa bukag sa halad alang sa paggahin ingon nga ako nagsugo nga nag-ingon, ‘Si Aaron ug ang iyang mga anak nga lalaki magkaon niini.’"
Leviticus,8,32,"Ug ang mahibilin sa unod ug sa pan, sunogon ninyo sa kalayo."
Leviticus,8,33,"Dili kamo manggula gikan sa pultahan sa tolda nga tagboanan sulod sa pito ka adlaw hangtod nga matuman ang mga adlaw sa paggahin kaninyo, kay sa pito ka adlaw igahin kamo."
Leviticus,8,34,"Ingon sa gihimo niining adlawa, ang Ginoo nagsugo nga buhaton ang paghimo sa pagtabon sa sala alang kaninyo."
Leviticus,8,35,Ug sa pultahan sa tolda nga tagboanan magpabilin kamo sa adlaw ug sa gabii sulod sa pito ka adlaw ug maghimo sa gisugo sa Ginoo kay tingali unya ug mangamatay kamo kay mao kini ang gisugo kanako.”
Leviticus,8,36,Ug si Aaron ug ang iyang mga anak nga lalaki mihimo sa tanang mga butang nga gisugo sa Ginoo pinaagi kang Moises.
Leviticus,9,1,"Sa ikawalo nga adlaw, gitawag ni Moises si Aaron ug ang iyang mga anak nga lalaki ug ang mga kadagkoan sa Israel."
Leviticus,9,2,"Ug siya miingon kang Aaron, “Pagkuha ug usa ka nating baka nga laki alang sa halad tungod sa sala ug usa ka laking karnero alang sa halad nga sunogon, ang duha walay tatsa, ug ihalad kini sa atubangan sa Ginoo."
Leviticus,9,3,"Ug sultihi ang katawhan sa Israel, ‘Pagkuha kamo ug usa ka laking kanding alang sa halad tungod sa sala, ug usa ka nating baka ug usa ka nating karnero, kining duha tagsa ka tuig ang kagulangon ug walay tatsa, alang sa halad nga sunogon,"
Leviticus,9,4,"ug usa ka baka ug usa ka laking karnero alang sa mga halad sa pakigdait nga ihawon ninyo sa atubangan sa Ginoo, ug usab usa ka halad nga pagkaon nga sinagolan ug lana, kay ang Ginoo magpakita karon kaninyo.’ ”"
Leviticus,9,5,Gidala nila ang gisugo ni Moises didto sa atubangan sa tolda nga tagboanan ug ang tibuok nga katilingban nanuol ug nanindog sa atubangan sa Ginoo.
Leviticus,9,6,"Unya si Moises miingon, “Kini mao ang gisugo sa Ginoo nga buhaton ninyo ug ang himaya sa Ginoo magpakita kaninyo.”"
Leviticus,9,7,"Unya miingon si Moises kang Aaron, “Duol sa halaran ug ihalad ang imong halad tungod sa sala ug ang imong halad nga sunogon ug himoa ang pagtabon sa sala alang sa imong kaugalingon ug alang sa katawhan ug dad-a usab ang halad sa katawhan, ug himoa ang pagtabon sa sala alang kanila sumala sa gisugo sa Ginoo.”"
Leviticus,9,8,Busa si Aaron miduol sa halaran ug gipatay niya ang nating baka nga halad tungod sa sala nga alang sa iyang kaugalingon.
Leviticus,9,9,Ug ang dugo gidala sa mga anak nga lalaki ni Aaron ngadto kaniya ug iyang gituslob ang iyang tudlo sa dugo ug gibutang niya ang dugo sa ibabaw sa mga sungaysungay sa halaran ug gibubo niya ang uban nga dugo diha sa tungtonganan sa halaran.
Leviticus,9,10,"Apan ang tambok ug ang mga amimislon ug ang habolhabol sa atay nga gikan sa halad tungod sa sala, iyang gisunog sa ibabaw sa halaran sumala sa gisugo sa Ginoo kang Moises."
Leviticus,9,11,Ang unod ug ang panit iyang gisunog sa kalayo didto sa gawas sa kampo.
Leviticus,9,12,Gipatay ni Aaron ang halad nga sunogon ug ang dugo gitunol kaniya sa iyang mga anak nga lalaki ug iyang gisablig libot sa ibabaw sa halaran.
Leviticus,9,13,"Ug ilang gitunol kaniya ang halad nga sunogon, sa tinagsa ka hiwa, ug ang ulo, ug iyang gisunog kini ibabaw sa halaran."
Leviticus,9,14,"Ug iyang gihugasan ang mga tinai ug ang mga paa, ug gisunog kini uban sa halad nga sunogon ibabaw sa halaran."
Leviticus,9,15,"Unya gihalad ni Aaron ang halad sa katawhan, ug gikuha niya ang laking kanding nga mao ang halad tungod sa sala sa katawhan, ug gipatay kini ug gihalad alang sa sala sama sa unang halad tungod sa sala."
Leviticus,9,16,"Ug gihalad niya ang halad nga sunogon, ug gihalad kini sumala sa tulumanon."
Leviticus,9,17,"Ug iyang gihalad ang halad nga pagkaon, ug mihakop siya gikan niini ug gisunog niya kini ibabaw sa halaran dugang sa halad nga sunogon sa buntag."
Leviticus,9,18,"Gipatay usab ni Aaron ang baka ug ang laking karnero nga ihawon alang sa halad sa pakigdait alang sa katawhan, ug ang dugo gitunol kaniya sa iyang mga anak nga lalaki ug iya kining gisablig libot sa ibabaw sa halaran,"
Leviticus,9,19,"ug ang mga tambok sa baka ug sa laking karnero, ang tambok nga ikog ug ang nagputos sa tinai ug ang mga amimislon, ug ang habolhabol sa atay."
Leviticus,9,20,"Ug gibutang nila ang mga tambok sa ibabaw sa mga dughan, ug iyang gisunog ang tambok ibabaw sa halaran."
Leviticus,9,21,Apan ang mga dughan ug ang tuo nga paa gibayaw ni Aaron ingon nga halad nga binayaw sa atubangan sa Ginoo sumala sa gisugo ni Moises.
Leviticus,9,22,Unya giisa ni Aaron ang iyang mga kamot ngadto sa katawhan ug iyang gipanalanginan sila ug mikanaog siya human sa paghalad sa halad tungod sa sala ug sa halad nga sunogon ug sa mga halad sa pakigdait.
Leviticus,9,23,"Ug si Moises ug si Aaron misulod sa tolda nga tagboanan, ug sa paggula nila ilang gipanalanginan ang katawhan ug ang himaya sa Ginoo nagpakita sa tibuok nga katawhan."
Leviticus,9,24,"Unya may kalayo nga migula gikan sa atubangan sa Ginoo, ug misunog sa halad nga sunogon ug sa mga tambok nga diha sa ibabaw sa halaran. Ug sa pagkakita sa tibuok nga katawhan niini naninggit sila ug nanghapa."
Leviticus,10,1,"Unya si Nadab ug si Abihu nga mga anak nga lalaki ni Aaron, matag usa kanila mikuha ug sudlanan sa insenso ug gibutangan nila kini ug kalayo ug ang ibabaw niini gibutangan nila ug insenso, ug naghalad sila ug dili balaan nga kalayo sa atubangan sa Ginoo nga wala gayod isugo kanila."
Leviticus,10,2,Ug may migula nga kalayo gikan sa atubangan sa Ginoo ug milamoy kanila ug nangamatay sila sa atubangan sa Ginoo.
Leviticus,10,3,"Unya si Moises miingon kang Aaron, “Kini mao ang gisulti sa Ginoo, ‘Ipakita nako ang akong kaugalingon nga balaan ngadto kanila nga duol kanako, ug sa atubangan sa tibuok nga katawhan himayaon ako.’ ” Ug si Aaron naghilom lamang."
Leviticus,10,4,"Gitawag ni Moises si Misael ug si Elsafan nga mga anak ni Uziel nga uyoan ni Aaron ug miingon kanila, “Duol kamo ug dad-a ninyo ang inyong mga igsoon gikan sa atubangan sa balaang puluy-anan ngadto sa gawas sa kampo.”"
Leviticus,10,5,"Busa sila miduol, ug ginamit ang ilang mga bisti, gidala nila ang mga patay ngadto sa gawas sa kampo sumala sa giingon ni Moises."
Leviticus,10,6,"Ug si Moises miingon kang Aaron ug kang Eleasar ug kang Itamar nga iyang mga anak, “Ayaw ninyo ipadunghay ang mga buhok sa inyong mga ulo, ayaw usab ninyo gisia ang inyong mga bisti kay tingali unya ug kamo mangamatay, ug aron dili usab moabot ang kaligutgot ngadto sa tibuok nga katilingban. Apan ang inyong mga igsoon, ang tibuok nga katawhan sa Israel, magsubo tungod sa pagsunog nga gibuhat sa Ginoo."
Leviticus,10,7,"Ayaw kamo panggula gikan sa pultahan sa tolda nga tagboanan, aron kamo dili mangamatay kay ang lana nga igdidihog sa Ginoo gidihog man kaninyo.” Ug sila nagbuhat sumala sa pulong ni Moises."
Leviticus,10,8,"Unya ang Ginoo misulti kang Aaron nga nag-ingon,"
Leviticus,10,9,"“Ayaw pag-inom ug bino o isog nga ilimnon, ikaw ug ang imong mga anak nga lalaki uban kanimo sa dihang kamo mosulod sa tolda nga tagboanan aron kamo dili mamatay. Kini usa ka lagda hangtod sa kahangtoran sa tanan ninyong mga kaliwatan."
Leviticus,10,10,"Ilha ninyo ang kalainan sa balaan ug sa dili balaan, ug ang kalainan sa hugaw ug sa hinlo."
Leviticus,10,11,Ug tudloan ninyo ang katawhan sa Israel sa tanang mga lagda nga gisulti kanila sa Ginoo pinaagi kang Moises.”
Leviticus,10,12,"Ug si Moises miingon kang Aaron ug kang Eleasar ug kang Itamar nga mga anak niya nga nahibilin, “Pagkuha kamo ug halad nga pagkaon nga nahibilin sa mga halad sa Ginoo pinaagi sa kalayo ug kaona ninyo kini nga walay patubo duol sa halaran kay kini butang nga labing balaan."
Leviticus,10,13,"Kaona ninyo kini diha sa dapit nga balaan kay kini mao ang imong bahin ug ang bahin sa imong mga anak nga lalaki gikan sa mga halad pinaagi sa kalayo alang sa Ginoo, kay kini gisugo kanako."
Leviticus,10,14,"Apan ang dughan nga gibayaw ug ang paa nga gihalad kaona ninyo diha sa usa ka dapit nga hinlo, ikaw ug ang imong mga anak nga lalaki ug ang imong mga anak nga babaye uban kanimo, kay kini gihatag ingon nga imong bahin ug sa imong mga anak nga lalaki, gikan sa mga inihaw nga halad sa pakigdait sa katawhan sa Israel."
Leviticus,10,15,Dad-on nila ang paa nga gihalad ug ang dughan nga gibayaw uban sa mga tambok nga halad pinaagi sa kalayo aron ibayaw ingon nga halad nga binayaw sa atubangan sa Ginoo ug kini maimo ug sa imong mga anak nga lalaki ingon nga bahin hangtod sa kahangtoran sumala sa sugo sa Ginoo .”
Leviticus,10,16,"Sa nagpakisusi si Moises mahitungod sa kanding nga halad tungod sa sala, kini gisunog na diay. Busa nasuko si Moises kang Eleasar ug kang Itamar, ang nahibilin nga mga anak nga lalaki ni Aaron, nga nag-ingon,"
Leviticus,10,17,"“Nganong wala man ninyo kaona ang halad tungod sa sala diha sa balaang dapit nga kini butang man nga labing balaan ug nga kini gihatag man kaninyo aron pas-anon ninyo ang kasal-anan sa katilingban, aron sa paghimo sa pagtabon sa sala alang kanila sa atubangan sa Ginoo ?"
Leviticus,10,18,"Tan-awa, ang dugo niini wala isulod sa balaang dapit busa kaonon gayod unta ninyo kini didto sa sulod sa balaang dapit sumala sa akong gisugo.”"
Leviticus,10,19,"Ug si Aaron miingon kang Moises, “Tan-awa, naghalad sila karon sa ilang halad tungod sa sala, ug sa ilang halad nga sunogon sa atubangan sa Ginoo, apan nahitabo kanako kining mga butanga! Kon nakakaon pa ako karon sa halad tungod sa sala, dawaton ba kaha kini sa Ginoo ?”"
Leviticus,10,20,"Sa pagkadungog ni Moises niini, nakapahimuot kini kaniya."
Leviticus,11,1,"Ang Ginoo miingon kang Moises ug kang Aaron,"
Leviticus,11,2,“Sultihi ninyo ang katawhan sa Israel: Mao kini ang mga mananap nga mahimo ninyong kaonon gikan sa tanang mga mananap nga anaa sa ibabaw sa yuta.
Leviticus,11,3,"Ang tanang mananap nga may kuko nga pikas ug may tiil nga buak ug nag-usap sa ilang kinaon, makaon ninyo kini."
Leviticus,11,4,"Apan sa mga mananap nga nag-usap sa ilang kinaon o may kuko nga pikas, ayaw ninyog kaona ang kamilyo kay bisan ug mousap kini sa kinaon, dili pikas ang kuko niini, hugaw kini alang kaninyo,"
Leviticus,11,5,"ug ang koneho kay bisan ug mousap kini sa kinaon, dili pikas ang kuko niini, hugaw kini alang kaninyo,"
Leviticus,11,6,"ang liebre kay bisan ug mousap kini sa kinaon, dili pikas ang kuko niini, hugaw kini alang kaninyo,"
Leviticus,11,7,"ug ang baboy kay bisan ug pikas ang kuko niini ug buak ang tiil, wala kini mag-usap sa kinaon, hugaw kini alang kaninyo."
Leviticus,11,8,"Ayaw kamo pagkaon sa unod niini ug ayaw kamo paghikap sa patayng lawas niining mga mananapa, hugaw kini alang kaninyo."
Leviticus,11,9,"“Sa mga nagpuyo sa tubig, kini makaon ninyo. Ang bisan unsa nga may mga kapay ug mga himbis nga anaa sa katubigan, sa dagat man o sa mga suba, kini mahimo ninyong kaonon."
Leviticus,11,10,"Apan ang tanan nga walay kapay ug walay mga himbis diha sa dagat o sa mga suba, ug sa tanang mga mananap nga nagpuyo sa katubigan, dulumtanan kini alang kaninyo."
Leviticus,11,11,Kini magpabiling dulumtanan alang kaninyo. Ayaw kamo pagkaon sa ilang unod ug likayi ninyo ang lawas nga patay niini.
Leviticus,11,12,Bisan unsa nga walay mga kapay ug walay mga himbis nga anaa sa katubigan dulumtanan alang kaninyo.
Leviticus,11,13,"“Sa mga langgam, kini ang mga dulumtanan alang kaninyo. Dili kamo magkaon niini kay kini dulumtanan: ang agila, ang gripon, ang agila sa dagat,"
Leviticus,11,14,"ang banog, ang tanang matang sa mga manaol,"
Leviticus,11,15,"ang tanang matang sa uwak,"
Leviticus,11,16,"ang abistros, ang pungaw, ang laro, ang tanang matang sa mga ananangkil,"
Leviticus,11,17,"ang ngiwngiw, ang gamaw, ang lapay,"
Leviticus,11,18,"ang itik, ang pelicano, ang langgam nga mangaon ug patay,"
Leviticus,11,19,"ang herodion, ang tanang matang sa tabon, ang kukok ug ang kabog."
Leviticus,11,20,"“Ang tanan nga gagmayng mananap nga nagkamang sa yuta, pak-an ug maglakaw sa upat ka tiil, dulumtanan alang kaninyo."
Leviticus,11,21,"Apan sa tanan nga mananap nga nagkamang sa yuta, pak-an ug naglakaw sa upat ka tiil, mahimong kaonon ninyo ang adunay mga paa gawas sa ilang mga tiil aron sa paglukso sa ibabaw sa yuta."
Leviticus,11,22,"Mahimo ninyong kaonon ang dulon sumala sa ilang matang, ang alasiwsiw sumala sa ilang matang, ang timos sumala sa ilang matang, ug ang apan-apan sumala sa ilang matang."
Leviticus,11,23,"Apan ang tanan nga mananap nga nagkamang sa yuta nga pak-an ug adunay upat ka tiil, dulumtanan alang kaninyo."
Leviticus,11,24,"“Pinaagi niining mga butanga ikaw mahimong hugaw. Ang makahikap sa mga patayng lawas niini, hugaw hangtod sa pagkakilomkilom."
Leviticus,11,25,"Ug si bisan kinsa nga magdala ug bahin sa patayng lawas niini, kinahanglang manglaba sa iyang mga bisti ug hugaw siya hangtod sa pagkakilomkilom."
Leviticus,11,26,"Ang tanang mananap nga pikas ug kuko apan ang tiil dili buak, mabahin o ang dili mousap sa kinaon, kini hugaw alang kaninyo. Bisan kinsa nga makahikap niini mahugaw siya."
Leviticus,11,27,"Sa mga mananap nga naglakaw pinaagi sa upat ka tiil, ang mga mananap nga naglakaw pinaagi sa lapalapa hugaw alang kaninyo. Ang makahikap sa patayng lawas niini, hugaw hangtod sa pagkakilomkilom."
Leviticus,11,28,"Ang magdala ug patayng lawas niini, kinahanglang manglaba sa iyang mga bisti, ug magpabilin siyang hugaw hangtod sa hapon. Kini hugaw alang kaninyo."
Leviticus,11,29,"“Kini mao ang mga hugaw alang kaninyo sa mga mananap nga nagkamang sa yuta: ang milo, ang ilaga, ang buaya sumala sa ilang matang,"
Leviticus,11,30,"ang tuko, ang halo, ang taluto, ang tabili ug ang kamelyon."
Leviticus,11,31,"Kini hugaw alang kaninyo taliwala sa tanang mga mananap nga nagkamang sa yuta. Si bisan kinsa nga makahikap niini kon kini patay, hugaw siya hangtod sa pagkakilomkilom."
Leviticus,11,32,"Ug bisan unsa nga mahulogan sa usa niini sa dihang patay na kini mahugaw ang maong butang, sudlanan man nga kahoy o bisti o panit o sako o bisan unsa nga sudlanan nga gamiton sa bisan unsang tuyo. Ihumol kini sa tubig ug hugaw kini hangtod sa pagkakilomkilom, unya mahinlo na kini."
Leviticus,11,33,"Kon ang usa kanila mahulog ngadto sa bisan unsang sudlanan nga yuta, ang tanan nga anaa niini mahugaw, ug buk-on ninyo kini."
Leviticus,11,34,Ang tanan nga pagkaon nga kan-onon ninyo nga mayab-an ug tubig gikan sa maong sudlanan mahugaw ug ang tanan nga imnonon nga gikan sa maong sudlanan hugaw.
Leviticus,11,35,"Tanan nga mahulogan ug bahin sa patayng lawas sa maong mga mananap, kini hugaw bisan ang hudno o ang mga sug-angan, kini buk-on kay kini hugaw, ug kini hugaw alang kaninyo."
Leviticus,11,36,Apan ang tinubdan o pundohan ug tubig nga may daghang tubig hinlo. Apan ang makahikap sa mga patayng lawas niining mga mananapa mahugaw.
Leviticus,11,37,"Kon mahulog ang bisan unsang bahin sa patayng lawas niini sa ibabaw sa bisan unsa nga binhi nga igpupugas, hinlo ra kini."
Leviticus,11,38,"Apan kon butangan ug tubig ang binhi, ug mahulogan kini sa patayng lawas niini, hugaw kini alang kaninyo."
Leviticus,11,39,"“Kon ang bisan unsang mananap nga mahimo ninyong kaonon mamatay, ang makahikap sa patayng lawas niini hugaw hangtod sa pagkakilomkilom."
Leviticus,11,40,"Ug ang magkaon sa patayng lawas niini, kinahanglan nga manglaba sa iyang mga bisti ug hugaw siya hangtod sa pagkakilomkilom. Ang magpas-an usab sa patayng lawas niini, kinahanglang manglaba sa iyang mga bisti ug hugaw siya hangtod sa pagkakilomkilom."
Leviticus,11,41,"“Ang tanan nga mananap nga nagkamang sa yuta dulumtanan, kini dili kaonon."
Leviticus,11,42,"Ang tanan nga nagkamang pinaagi sa iyang tiyan ug ang tanan nga nagkamang pinaagi sa upat ka tiil o ang tanan nga adunay daghang mga tiil, ang tanan nga mananap nga nagkamang sa yuta, ayaw kamo pagkaon niana kay kini dulumtanan."
Leviticus,11,43,"Ayaw ninyo himoang dulumtanan ang inyong mga kaugalingon pinaagi sa bisan unsa nga mananap nga nagkamang, ayaw usab ninyo bulingi ang inyong kaugalingon pinaagi niini aron dili kamo mahugawan."
Leviticus,11,44,Kay ako mao ang Ginoo nga inyong Dios. Balaana ninyo ang inyong kaugalingon ug pagbalaan kamo kay ako balaan man. Ayaw ninyo hugawi ang inyong kaugalingon sa bisan unsa nga mananap nga nagkamang sa ibabaw sa yuta.
Leviticus,11,45,Kay ako ang Ginoo nga nagkuha kaninyo gikan sa yuta sa Ehipto aron mahimong inyong Dios. Busa pagbalaan kamo kay ako balaan man.”
Leviticus,11,46,"Kini mao ang balaod mahitungod sa mga mananap ug sa mga langgam ug sa tanan nga buhing binuhat nga naglihok sa mga tubig, ug sa tanan nga mananap nga nagkamang ibabaw sa yuta,"
Leviticus,11,47,"aron sa paghimo ug kalainan sa hugaw ug sa hinlo, ug sa mga buhing binuhat nga mahimong kaonon ug sa mga buhing binuhat nga dili mahimong kaonon."
Leviticus,12,1,"Ang Ginoo miingon kang Moises,"
Leviticus,12,2,"“Sultihi ang katawhan sa Israel: Kon ang babaye magsamkon ug manganak ug batang lalaki, mahugaw siya sulod sa pito ka adlaw, sama sa panahon sa iyang binulan nga pagdugo, mahugaw siya."
Leviticus,12,3,Ug sa ikawalo nga adlaw tulion ang unod sa yamis sa bata.
Leviticus,12,4,Unya ang inahan magpadayon sulod sa 33 ka adlaw sa pagpaputli tungod sa iyang dugo. Dili siya makahikap sa bisan unsang butang nga balaan o makaadto sa balaang dapit hangtod nga matuman ang mga adlaw sa pagputli kaniya.
Leviticus,12,5,"Apan kon manganak siya ug babaye, mahugaw siya sulod sa duha ka semana, sama sa iyang binulan nga pagdugo ug sulod sa 66 ka adlaw, ug siya magpadayon sa pagpaputli tungod sa iyang dugo."
Leviticus,12,6,"“Kon ang mga adlaw sa pagputli kaniya matuman na, tungod ba sa anak nga lalaki o tungod sa anak nga babaye, kinahanglang magdala siya ug usa ka nating karnero nga usa ka tuig ang kagulangon ingon nga halad nga sunogon, ug usa ka kuyabog sa salampati o usa ka tukmo ingon nga halad tungod sa sala. Dad-on kini ngadto sa pultahan sa tolda nga tagboanan ngadto sa pari."
Leviticus,12,7,Ang pari maghalad niini sa atubangan sa Ginoo ug maghimo sa halad sa pagtabon sa sala alang kaniya ug mahinlo siya gikan sa pagpangagi sa iyang dugo. Kini mao ang balaod alang kaniya nga manganak ug lalaki o babaye.
Leviticus,12,8,"Kon dili siya makaabot sa pagdala ug usa ka nating karnero, magdala siya ug duha ka tukmo o duha ka kuyabog sa salampati, ang usa alang sa halad nga sunogon ug ang usa sa halad tungod sa sala. Ug ang pari maghimo sa pagtabon sa sala alang kaniya ug mahinlo siya.”"
Leviticus,13,1,"Ang Ginoo miingon kang Moises ug kang Aaron,"
Leviticus,13,2,"“Kon ang tawo adunay hubag sa panit sa iyang lawas o nuka o lipagha ug kini mahimong sakit nga sanla sa panit sa iyang lawas, kinahanglang dad-on siya ngadto kang Aaron nga pari o ngadto sa usa sa mga pari nga iyang mga anak."
Leviticus,13,3,"Ug ang pari maghiling sa sakit sa panit sa lawas. Kon ang balhibo sa sakit miputi ug kon ang sakit makita nga lalom kay sa panit sa iyang lawas, kini sakit nga sanla, ug sa diha nga ang pari maghiling kaniya ipahibalo sa pari nga siya hugaw."
Leviticus,13,4,"Apan kon ang lipagha puti diha sa panit sa iyang lawas ug makita nga kini anaa lamang sa panit ug ang balhibo wala moputi, ang pari maglain sa tawo nga may sakit sulod sa pito ka adlaw."
Leviticus,13,5,"Ug sa ikapito nga adlaw ang pari maghiling kaniya ug kon sa iyang pagtan-aw ang sakit mihunong ug kini wala mokaylap sa panit, ang pari maglain kaniya pag-usab sulod sa pito ka adlaw."
Leviticus,13,6,"Sa ikapito nga adlaw ang pari maghiling kaniya pag-usab ug kon daw milagom ang sakit ug nga wala mokaylap sa panit, ang pari magpahibalo nga siya hinlo na ug nga kini nuka lamang, unya labhan niya ang iyang mga bisti ug siya mahinlo."
Leviticus,13,7,"Apan kon ang nuka mokaylap sa panit human siya magpakita sa pari aron sa pagpahinlo kaniya, kinahanglang magpakita siya pag-usab sa pari."
Leviticus,13,8,"Unya hilngon kini sa pari, ug kon ang nuka mikaylap sa panit, ang pari magpahibalo nga hugaw siya, kini sanla."
Leviticus,13,9,"“Kon adunay sakit nga sanla sa usa ka tawo, kinahanglang dad-on siya ngadto sa pari."
Leviticus,13,10,"Ug ang pari maghiling kaniya ug kon may hubaghubag nga puti sa panit ug kini nakapaputi sa balhibo, ug may unod nga nakita diha sa hubag,"
Leviticus,13,11,kini sanla nga dugay na kaayo sa iyang panit ug ang pari magpahibalo nga hugaw ang maong tawo ug siya dili ilain sa pari kay siya hugaw man.
Leviticus,13,12,"Kon ang sanla motungha sa panit ug ang sanla molukop sa tibuok panit sa masakiton, gikan sa iyang ulo hangtod sa iyang mga tiil, sumala sa makita sa pari,"
Leviticus,13,13,"kinahanglang hilngon siya sa pari, ug kon ang sanla milukop sa tibuok niyang lawas, siya magpahibalo nga ang maong tawo hinlo; kay kini miputi man, siya hinlo."
Leviticus,13,14,"Apan sa diha nga makita diha kaniya ang unod, hugaw siya."
Leviticus,13,15,Ug hilngon sa pari ang unod ug magpahibalo nga hugaw siya. Hugaw ang unod kay kini sanla.
Leviticus,13,16,"Apan kon ang unod mobalik sa pagkaputi, moadto siya sa pari."
Leviticus,13,17,"Ug ang pari maghiling kaniya, ug kon ang sakit sa panit miputi, ang pari magpahibalo nga hinlo ang masakiton, siya hinlo."
Leviticus,13,18,"“Kon ang iyang panit adunay hubag ug kini naayo na,"
Leviticus,13,19,"ug mahitabo nga sa dapit sa hubag may motungha nga puti nga lipagha o pulapula, kinahanglang ipakita kini sa pari,"
Leviticus,13,20,"ug ang pari mohiling niini. Ug kon makita nga kini lalom kay sa iyang panit ug ang iyang balhibo miputi, ang pari magpahibalo nga hugaw ang maong tawo, kini mao ang sakit nga sanla nga naggikan sa hubag."
Leviticus,13,21,"Apan kon sa paghiling sa pari niini ug dili makita diha kaniya ang balhibo nga puti, ug nga kini dili lalom kay sa panit, kondili lagom hinuon, ang pari maglain kaniya sulod sa pito ka adlaw."
Leviticus,13,22,"Ug kon kini mokaylap sa panit, ang pari magpahibalo nga hugaw siya, kini may sakit."
Leviticus,13,23,"Apan kon ang lipagha nga puti anaa sa iyang dapit ug wala mokaylap, kini ulat lamang sa hubag ug ang pari magpahibalo nga hinlo siya."
Leviticus,13,24,"“O kon adunay paso sa iyang panit ug ang unod nga buhi sa napaso mahimong kabang nga pulapula nga puti, o puti,"
Leviticus,13,25,"kinahanglang ipahiling kini sa pari. Ug kon ang balhibo miputi diha sa kabang ug makita nga kini lalom kay sa panit, kini sanla nga migula sa napasoan ug ang pari magpahibalo nga hugaw ang maong tawo, kini sakit nga sanla."
Leviticus,13,26,"Apan kon ang pari maghiling niini ug makita nga ang balhibo diha sa kabang dili puti ug dili lalom kay sa panit, kondili lagom kini, ang pari maglain kaniya sulod sa pito ka adlaw."
Leviticus,13,27,Sa ikapito nga adlaw ang pari maghiling kaniya. Kon kini mikaylap sa panit ang pari magpahibalo nga hugaw siya kay kining sakita sanla.
Leviticus,13,28,"Apan kon ang kabang nagpabilin sa iyang dapit ug wala mokaylap sa panit ug kini milagom, kini hubag lamang sa paso busa ang pari magpahibalo nga hinlo siya kay kini ulat man sa paso."
Leviticus,13,29,"“Ug sa diha nga ang usa ka lalaki o babaye may sakit sa ulo o sa suwang,"
Leviticus,13,30,"kinahanglang hilngon sa pari ang sakit, ug kon makita nga kini lalom kay sa panit ug ang balhibo niini dalag ug nipis, ang pari magpahibalo nga hugaw ang maong tawo, kini pangatol, usa ka sanla sa ulo o sa suwang."
Leviticus,13,31,"Apan kon inighiling sa pari sa sakit nga pangatol ug makita nga kini dili lalom kay sa panit ug wala usab kini balhibo nga itom, ang pari maglain sa may sakit nga pangatol sulod sa pito ka adlaw."
Leviticus,13,32,"Ug sa ikapito nga adlaw hilngon sa pari ang sakit, ug kon makita nga ang pangatol wala mokaylap ug niini walay balhibo nga dalag ug ang pangatol makita nga dili lalom kay sa panit,"
Leviticus,13,33,"kinahanglang balbasan siya apan dili ilakip pagbalbas ang dapit sa pangatol, ug ang pari maglain sa adunay pangatol sulod sa dugang nga pito pa ka adlaw."
Leviticus,13,34,"Sa ikapito nga adlaw hilngon sa pari ang pangatol, ug kon makita nga ang pangatol wala mokaylap sa panit ug makita kini nga dili lalom kay sa panit, ang pari magpahibalo nga hinlo siya, ug labhan sa tawo ang iyang mga bisti ug mahinlo siya."
Leviticus,13,35,"Apan kon ang pangatol mikaylap sa panit human sa iyang paghinlo,"
Leviticus,13,36,"kinahanglang hilngon siya sa pari ug kon makita nga ang pangatol mikaylap sa panit, ang pari dili na mangita ug balhibo nga dalag, siya hugaw."
Leviticus,13,37,"Apan kon sa pagtan-aw niya nga ang pangatol nasanta ug miturok kaniya ang balhibo nga itom, ang pangatol maayo na, siya hinlo, ug ang pari magpahibalo nga hinlo siya."
Leviticus,13,38,"“Kon may usa ka lalaki o babaye nga may mga kabang diha sa panit sa iyang lawas, puti nga mga kabang,"
Leviticus,13,39,"ang pari maghiling niini ug kon makita nga ang mga kabang diha sa panit sa lawas lubog nga pagkaputi, alap-ap nga migula sa panit, siya hinlo."
Leviticus,13,40,"“Kon ang buhok sa usa ka lalaki mangalarot, upaw siya apan hinlo siya."
Leviticus,13,41,"Kon ang buhok dapit sa iyang agtang mangalarot, upawon siya sa atubangan, apan siya hinlo."
Leviticus,13,42,"Apan kon diha sa naupaw nga ulo o sa naupaw sa agtang may sakit nga puti nga pulapula, kana sanla nga migula sa iyang upaw nga ulo o sa iyang upaw nga agtang."
Leviticus,13,43,"Unya ang pari maghiling kaniya, ug kon makita nga ang lipagha nga sakit puti nga pulapula sa iyang upaw nga ulo o sa iyang upaw nga agtang, sama sa hitsura sa sanla sa panit sa lawas,"
Leviticus,13,44,"sanlahon siya, busa hugaw siya. Ang pari magpahibalo gayod nga hugaw siya, kay sa iyang ulo adunay sakit."
Leviticus,13,45,"“Ang tawo nga adunay sanla kinahanglan nga magsul-ob ug gision nga bisti, padunghay ang buhok sa iyang ulo ug tabonan niya ang iyang ibabaw nga ngabil, ug magsinggit siya, ‘Hugaw, hugaw.’"
Leviticus,13,46,"Siya magpabilin nga hugaw sa tibuok nga panahon nga anaa pa kaniya ang sakit, hugaw siya. Magpuyo siya nga mag-inusara sa puluy-anan gawas sa kampo."
Leviticus,13,47,"“Kon adunay agup-op diha sa bisti, balhibo man o lino nga bisti,"
Leviticus,13,48,"diha man sa lindog o hulog sa hablanan sa lino o delana o diha sa panit o sa bisan unsa nga hinimo sa panit,"
Leviticus,13,49,"kon ang lama may pagkalunhaw o pula diha sa bisti o sa panit o diha sa lindog o sa hulog sa hablanan, o sa bisan unsa nga hinimo ug panit, kini agup-op ug ipakita kini ngadto sa pari."
Leviticus,13,50,Ang pari maghiling sa lama ug ilain niya kadtong may lama sulod sa pito ka adlaw.
Leviticus,13,51,"Ug sa ikapito nga adlaw hilngon niya ang lama. Kon ang lama mikaylap diha sa bisti o sa lindog o sa hulog sa hablanan o sa panit o sa bisan unsa nga hinimo ug panit nga aduna nianang maong lama kay kini agup-op man nga magkutkot, kini hugaw."
Leviticus,13,52,"Sunogon niya ang bisti, o ang lindog o hulog sa hablanan, sa delana o lino o bisan unsa nga hinimo ug panit nga aduna nianang maong lama kay kini agup-op man nga magkutkot; sunogon kini sa kalayo."
Leviticus,13,53,"“Kon sa paghiling sa pari ang lama wala mokaylap sa bisti o sa lindog o sa hulog sa hablanan o sa bisan unsa nga hinimo ug panit,"
Leviticus,13,54,ang pari magsugo nga hugasan nila ang butang nga gitaptan sa lama ug kini ilain sulod sa dugang nga pito ka adlaw.
Leviticus,13,55,"Ug hilngon kini sa pari human mahugasi ang lama. Ug kon ang lama wala mausab ang bulok bisan kini wala mokaylap, kini hugaw, sunoga kini sa kalayo maanaa man sa atubangan o sa luyo ang lama."
Leviticus,13,56,"“Apan kon sa paghiling sa pari makita nga ang lama sa sakit lagom human kini mahugasi, gision ang lama gikan sa bisti, o sa panit, o sa lindog o sa hulog sa hablanan."
Leviticus,13,57,"Kon makita kini pag-usab diha sa bisti, bisan sa lindog o sa hulog sa hablanan o sa bisan unsa nga hinimo ug panit, unya kini mokaylap, sunoga sa kalayo kadtong gitaptan sa lama."
Leviticus,13,58,Unya ang bisti o ang lindog o ang hulog sa hablanan o bisan unsa nga hinimo ug panit nga nakuhaan na sa lama human mahugasi kinahanglang hugasan sa ikaduha nga higayon ug unya mahinlo na kini.”
Leviticus,13,59,"Kini mao ang balaod mahitungod sa agup-op diha sa bisti nga delana o lino nga anaa sa lindog o sa hulog sa hablanan, o sa bisan unsa nga hinimo ug panit aron sa paghukom kon kini hinlo ba o hugaw."
Leviticus,14,1,"Unya ang Ginoo miingon kang Moises,"
Leviticus,14,2,“Kini mao ang balaod alang sa sanlahon sa adlaw sa paghinlo kaniya. Dad-on siya ngadto sa pari.
Leviticus,14,3,"Ug ang pari mogula sa kampo ug ang pari maghimo ug paghiling. Unya kon makita nga ang sakit sa sanlahon maayo na,"
Leviticus,14,4,ang pari magsugo alang niadtong hinloan sa pagkuha ug duha ka buhing langgam nga hinlo ug kahoy nga cedro ug pula nga higot ug hisopo.
Leviticus,14,5,Ang pari magsugo sa pagpatay sa usa sa mga langgam diha sa usa ka kulon sa ibabaw sa nag-agas nga tubig.
Leviticus,14,6,"Ang langgam nga buhi kuhaon uban sa kahoy nga cedro ug sa pulang higot ug sa hisopo, ug kini ituslob niya ug ang langgam nga buhi diha sa dugo sa langgam nga gipatay sa ibabaw sa nag-agas nga tubig."
Leviticus,14,7,Ug magwisik siya sa makapito ibabaw sa sanlahon nga hinloan ug siya magpahibalo nga ang maong tawo hinlo na ug buhian ang langgam nga buhi ngadto sa hawan nga kapatagan.
Leviticus,14,8,Ug kadtong hinloan manglaba sa iyang mga bisti ug kiskison niya ang tanan niyang buhok ug maligo siya sa tubig ug mahinlo siya. Ug human niana mosulod siya sa kampo apan mopuyo siya sa gawas sa iyang tolda sulod sa pito ka adlaw.
Leviticus,14,9,"Sa ikapito nga adlaw kiskison niya ang tanang buhok sa iyang ulo ug sa iyang bungot ug sa mga kilay sa iyang mga mata, kiskison niya ang tanan niyang balhibo. Unya labhan niya ang iyang mga bisti ug ligoon niya ang iyang lawas sa tubig ug mahinlo siya."
Leviticus,14,10,“Sa ikawalo nga adlaw magkuha siya ug duha ka nating karnero nga laki nga walay tatsa ug usa ka nating karnero nga baye nga usa ka tuig ang kagulangon nga walay tatsa ug halad nga pagkaon nga balig tulo sa napulo ka bahin sa usa ka epha nga pinong harina nga sinagolan ug lana ug usa ka log nga lana.
Leviticus,14,11,Ang pari nga nagputli kaniya magpahimutang kaniya nga hinloanan ug niining mga butang sa atubangan sa Ginoo sa pultahan sa tolda nga tagboanan.
Leviticus,14,12,"Ug ang pari magkuha sa usa sa mga nating karnero nga laki, ug ihalad niya kini ingon nga halad tungod sa paglapas, uban sa usa ka takos nga lana, ug ibayaw kini ingon sa halad nga binayaw sa atubangan sa Ginoo ."
Leviticus,14,13,"Patyon niya ang nating karnero nga laki sa dapit diin adto patyon ang halad tungod sa sala ug ang halad nga sunogon, sa balaang dapit, kay ang halad tungod sa paglapas sama sa halad tungod sa sala, iya sa pari. Kini labing balaan."
Leviticus,14,14,Ang pari magkuha sa dugo sa halad tungod sa paglapas ug ang pari magbutang niini sa tumoy sa tuong dalunggan sa tawo nga gihinloan ug sa ibabaw sa kumagko sa iyang tuong kamot ug sa ibabaw sa kumagko sa iyang tuong tiil.
Leviticus,14,15,Unya ang pari magkuha gikan sa usa ka log nga lana ug ibubo niya sa palad sa iyang wala nga kamot
Leviticus,14,16,ug ituslob niya ang iyang tuong tudlo sa lana nga anaa sa iyang wala nga kamot ug magwisik siya ug lana pinaagi sa iyang tudlo sa makapito sa atubangan sa Ginoo .
Leviticus,14,17,"Ang mahibilin sa lana nga diha sa iyang kamot, ibutang niya kini sa tumoy sa tuong dalunggan sa tawo nga hinloan, sa kumagko sa iyang tuong kamot ug diha sa kumagko sa iyang tuong tiil, diha sa dugo sa halad tungod sa paglapas."
Leviticus,14,18,Ang mahibilin sa lana nga anaa sa iyang kamot ibutang niya sa ibabaw sa ulo sa tawo nga hinloan. Ug ang pari maghimo ug pagtabon sa sala alang kaniya sa atubangan sa Ginoo .
Leviticus,14,19,"Ang pari maghalad sa halad tungod sa sala ug maghimo siya ug pagtabon sa sala alang sa tawo nga hinloan tungod sa iyang pagkahugaw ug human niini, patyon niya ang halad nga sunogon."
Leviticus,14,20,"Unya ihalad sa pari ang halad nga sunogon, ug ang halad nga pagkaon didto sa ibabaw sa halaran. Ug ang pari maghimo ug pagtabon sa sala alang kaniya ug mahinlo siya."
Leviticus,14,21,"“Apan kon siya kabos ug dili makaabot sa igo, magkuha siya ug usa ka nating karnero nga laki alang sa halad tungod sa paglapas nga ibayaw aron sa paghimo ug pagtabon sa sala alang kaniya ug pinong harina nga ikanapulo nga bahin sa usa ka epha nga sinagolan ug lana alang sa halad nga pagkaon ug usa ka takos nga lana,"
Leviticus,14,22,"ug duha ka tukmo o duha ka kuyabog sa salampati nga iyang maabot, ang usa alang sa halad tungod sa sala ug ang usa alang sa halad nga sunogon."
Leviticus,14,23,"Ug sa ikawalo nga adlaw dad-on niya kini ngadto sa pari alang sa iyang pagpaputli, ngadto sa pultahan sa tolda nga tagboanan sa atubangan sa Ginoo ."
Leviticus,14,24,Kuhaon sa pari ang nating karnero nga halad tungod sa paglapas ug ang usa ka log nga lana ug ang pari magbayaw niini ingon nga halad nga binayaw sa atubangan sa Ginoo .
Leviticus,14,25,Patyon sa pari ang nating karnero nga halad tungod sa paglapas ug ang pari magkuha ug dugo gikan sa halad tungod sa paglapas ug ibutang niya sa tumoy sa tuong dalunggan sa tawo nga gihinloan ug sa kumagko sa iyang tuong kamot ug sa kumagko sa iyang tuong tiil.
Leviticus,14,26,Ug ang pari magbubo ug lana sa ibabaw sa palad sa iyang wala nga kamot
Leviticus,14,27,ug pinaagi sa iyang tuong tudlo ang pari magwisik sa lana nga anaa sa iyang kamot nga wala sa makapito sa atubangan sa Ginoo .
Leviticus,14,28,"Ang pari magbutang ug lana nga anaa sa iyang kamot sa tumoy sa tuong dalunggan sa tawo nga gihinloan, ug sa kumagko sa iyang tuong kamot ug sa kumagko sa iyang tuong tiil sa dapit diin ang dugo sa halad tungod sa paglapas gibutang."
Leviticus,14,29,"Ang nahibilin sa lana nga anaa sa kamot sa pari, ibutang niya sa ibabaw sa ulo sa tawo nga gihinloan, aron paghimo sa pagtabon sa sala alang kaniya sa atubangan sa Ginoo ."
Leviticus,14,30,"Ihalad usab niya ang usa sa mga tukmo o sa mga kuyabog sa salampati sumala sa iyang maabot,"
Leviticus,14,31,ang usa alang sa halad tungod sa sala ug ang usa alang sa halad nga sunogon uban sa halad nga pagkaon. Ug ang pari maghimo ug pagtabon sa sala alang sa tawo nga gihinloan sa atubangan sa Ginoo .”
Leviticus,14,32,Kini mao ang balaod alang niadtong adunay sakit nga sanla nga dili makaabot sa pagdala sa gipangayo nga halad alang sa paghinlo kaniya.
Leviticus,14,33,"Ang Ginoo miingon kang Moises ug kang Aaron,"
Leviticus,14,34,"“Sa dihang mosulod kamo sa yuta sa Canaan nga akong gihatag kaninyo aron inyong mapanag-iya ug butangan nako ug agup-op ang usa ka balay sa yuta nga inyong napanag-iya,"
Leviticus,14,35,"kinahanglan nga ang tag-iya sa balay moadto ug mosulti sa pari, ‘Alang kanako daw adunay agup-op nga mitungha sa akong balay.’"
Leviticus,14,36,"Unya ang pari magsugo nga haw-asan nila ang balay sa dili pa mosulod ang pari sa pagtan-aw sa agup-op aron ang tanan nga anaa sa balay dili isipon nga hugaw, ug human niini ang pari mosulod aron sa pagtan-aw sa balay."
Leviticus,14,37,"Ug tan-awon niya ang agup-op, ug kon makita nga ang agup-op diha sa mga bungbong sa balay uban sa mga kabang nga may pagkalunhaw o may pagkapula ug makita nga kini lalom kay sa nawong sa bungbong,"
Leviticus,14,38,ang pari mogula sa balay agi sa pultahan sa balay ug tak-opan niya ang balay sulod sa pito ka adlaw.
Leviticus,14,39,"Ug sa ikapito nga adlaw, ang pari mobalik ug motan-aw. Ug kon makita nga ang agup-op mikaylap sa mga bungbong sa balay,"
Leviticus,14,40,magsugo ang pari nga kuhaon nila ang mga bato diin anaa ang agup-op ug ilabay kini sa dapit nga hugaw sa gawas sa lungsod.
Leviticus,14,41,"Siya magsugo nga liboton pagkiskis ang sulod sa balay, ug ang abog nga nangakuha sa ilang pagkiskis ilabay didto sa hugaw nga dapit sa gawas sa lungsod."
Leviticus,14,42,Unya sila magkuha ug laing mga bato ug ilang ihulip kini sa dapit nga gikuhaan sa mga bato ug magkuha sila ug laing apog nga minasa ug buliton nila ang balay.
Leviticus,14,43,"“Kon ang agup-op mobalik pagtakboy niadtong balaya, human kini kuhai sa mga bato ug human makiskisi niya ang balay ug human mabuliti,"
Leviticus,14,44,"ang pari mosulod ug motan-aw. Ug kon makita nga ang agup-op mikaylap didto sa balay, agup-op kini nga mokutkot niadtong balaya, kini hugaw."
Leviticus,14,45,"Gub-on niya ang maong balay, ug ang mga bato niini ug ang mga kahoy niini ug ang tanang minasa sa balay dad-on ngadto sa hugaw nga dapit sa gawas sa lungsod."
Leviticus,14,46,"Dugang pa, kadtong mosulod niadtong balaya samtang kini gitak-opan hugaw hangtod sa pagkakilomkilom."
Leviticus,14,47,Ang makahigda niadtong balaya kinahanglang manglaba sa iyang mga bisti; ang mokaon usab sulod niadtong balaya kinahanglang manglaba sa iyang nga bisti.
Leviticus,14,48,"“Apan kon ang pari mosulod ug motan-aw, ug ang agup-op wala mokaylap sa balay human kini mahulipi, ang pari magpahibalo nga ang balay hinlo kay ang agup-op nahanaw na."
Leviticus,14,49,"Ug alang sa paghinlo sa balay, magkuha siya ug duha ka gagmayng langgam ug kahoy nga cedro ug pula nga higot ug hisopo."
Leviticus,14,50,Unya patyon niya ang usa sa mga langgam diha sa usa ka kulon ibabaw sa nag-agas nga tubig.
Leviticus,14,51,Ug kuhaon niya ang kahoy nga cedro ug ang hisopo ug ang pula nga higot uban sa langgam nga buhi ug ituslob kini sa dugo sa langgam nga gipatay ug sa tubig nga nag-agas ug wisikan sa makapito ang balay.
Leviticus,14,52,"Busa hinloan niya ang balay pinaagi sa dugo sa langgam ug sa nag-agas nga tubig, ug sa langgam nga buhi ug sa kahoy nga cedro ug sa hisopo ug sa pula nga higot."
Leviticus,14,53,Unya buhian niya ang langgam nga buhi sa gawas sa lungsod ngadto sa hawan nga kapatagan. Sa ingon niini himoon niya ang pagtabon sa sala alang sa balay ug kini mahinlo.”
Leviticus,14,54,"Kini mao ang balaod mahitungod sa tanan nga sanla, sa pangatol,"
Leviticus,14,55,"sa agup-op sa bisti ug sa balay,"
Leviticus,14,56,"ug sa hubag o sa nuka o sa kabang nga puti,"
Leviticus,14,57,aron sa pagpakita kanus-a kini hugaw ug kanus-a kini hinlo. Kini mao ang balaod mahitungod sa sanla.
Leviticus,15,1,"Ang Ginoo miingon kang Moises ug kang Aaron,"
Leviticus,15,2,"“Sultihi ninyo ang katawhan sa Israel: Si bisan kinsa nga lalaki nga adunay nag-agos sa iyang lawas, ang nag-agos kaniya hugaw."
Leviticus,15,3,"Kini mao ang balaod sa iyang pagkahugaw tungod sa nag-agos kaniya, nagpadayon man kini pag-agos sa iyang lawas o miundang ba hinuon, kini hugaw diha kaniya."
Leviticus,15,4,"Ang tanang higdaanan nga gihigdaan niadtong may nag-agos hugaw, ug ang tanang butang nga lingkoran niya mahugaw."
Leviticus,15,5,"Ug si bisan kinsa nga makahikap sa iyang higdaanan, kinahanglang manglaba sa iyang mga bisti ug maligo sa tubig ug hugaw siya hangtod sa pagkakilomkilom."
Leviticus,15,6,"Ang makalingkod sa gilingkoran niadtong may nag-agos, kinahanglang manglaba sa iyang mga bisti ug maligo ug hugaw siya hangtod sa pagkakilomkilom."
Leviticus,15,7,"Ang makahikap sa lawas niadtong may nag-agos kinahanglang manglaba sa iyang mga bisti ug maligo sa tubig, ug hugaw siya hangtod sa pagkakilomkilom."
Leviticus,15,8,"Ug kon kadtong may nag-agos makapangluwa sa tawong hinlo, ang nalud-an kinahanglang manglaba sa iyang mga bisti ug maligo sa tubig ug hugaw siya hangtod sa pagkakilomkilom."
Leviticus,15,9,Ang tanan nga montura sa kabayo nga malingkoran niadtong may nag-agos mahugaw.
Leviticus,15,10,"Ug bisan kinsa nga makahikap sa bisan unsang butang nga didto sa ilalom niya, hugaw siya hangtod sa pagkakilomkilom, ug ang makadala niining mga butanga kinahanglang manglaba sa iyang mga bisti ug maligo siya sa tubig, ug hugaw siya hangtod sa pagkakilomkilom."
Leviticus,15,11,"Ang tanan nga mahikapan niadtong may nag-agos nga wala manghunaw sa iyang kamot sa tubig, kinahanglang manglaba sa iyang mga bisti ug maligo siya sa tubig, ug hugaw siya hangtod sa pagkakilomkilom."
Leviticus,15,12,Ang sudlanan nga yuta nga mahikapan niadtong may nag-agos buk-on ug ang tanan nga sudlanan nga kahoy hugasan ug tubig.
Leviticus,15,13,"“Kon kadtong may nag-agos nahinlo na gikan sa iyang pag-agos, mag-ihap siya ug pito ka adlaw alang sa paghinlo kaniya ug labhan niya ang iyang mga bisti ug hugasan niya ang iyang lawas sa tubig nga nag-agas ug mahinlo siya."
Leviticus,15,14,Sa ikawalo nga adlaw magkuha siya ug duha ka tukmo o duha ka kuyabog sa salampati ug moadto siya sa atubangan sa Ginoo sa pultahan sa tolda nga tagboanan ug kini ihatag niya sa pari.
Leviticus,15,15,"Ang pari maghalad niini, ang usa ingon nga halad tungod sa sala ug ang usa ingon nga halad nga sunogon. Ug ang pari maghimo sa pagtabon sa sala alang kaniya sa atubangan sa Ginoo tungod sa iyang pag-agos."
Leviticus,15,16,"“Kon ang usa ka lalaki nagawasan sa iyang binhi, kinahanglang hugasan niya ug tubig ang tibuok niyang lawas ug hugaw siya hangtod sa pagkakilomkilom."
Leviticus,15,17,"Ang tanan nga bisti o ang tanang galamiton nga panit nga matuloan ug binhi kinahanglang hugasan niya ug tubig, ug hugaw kini hangtod sa pagkakilomkilom."
Leviticus,15,18,"Ang babaye usab nga gipakighilawasan sa lalaki ug naagasan sa binhi, silang duha kinahanglang mangaligo sa tubig ug hugaw sila hangtod sa pagkakilomkilom."
Leviticus,15,19,"“Kon ang babaye abotan sa iyang binulan nga pagdugo, hugaw siya sulod sa pito ka adlaw, ug si bisan kinsa nga makahikap kaniya hugaw hangtod sa pagkakilomkilom."
Leviticus,15,20,"Ang tanan nga iyang higdaan sa panahon sa iyang pagkahugaw mahugaw, ang tanan usab nga lingkoran niya mahugaw."
Leviticus,15,21,Ug si bisan kinsa nga makahikap sa higdaanan sa babaye kinahanglang manglaba sa iyang mga bisti ug maligo sa tubig ug hugaw siya hangtod sa pagkakilomkilom.
Leviticus,15,22,Si bisan kinsa nga makahikap sa bisan unsa nga iyang gilingkoran kinahanglang manglaba sa iyang mga bisti ug maligo siya sa tubig ug hugaw siya hangtod sa pagkakilomkilom.
Leviticus,15,23,"Kon ang iyang higdaanan o bisan unsa nga iyang lingkoran mahikapan, ang makahikap niini hugaw hangtod sa pagkakilomkilom."
Leviticus,15,24,"Kon adunay lalaki nga makighilawas kaniya, ug ang iyang pagkahugaw maanaa sa lalaki, ang maong lalaki hugaw sulod sa pito ka adlaw ug ang tanang higdaanan nga higdaan sa maong lalaki mahugaw."
Leviticus,15,25,"“Kon ang babaye magdugo sulod sa daghang mga adlaw nga dili sa panahon sa iyang pagkahugaw o kon magpadayon siya pagdugo saylo sa panahon niini, sa tanang mga adlaw sa iyang pagdugo magpadayon ang iyang pagkahugaw; mahugaw siya sama sa iyang binulan nga pagdugo."
Leviticus,15,26,"Ang tanang higdaanan nga gihigdaan niya sa tibuok nga panahon sa iyang pagdugo, mahisama sa higdaanan niya sa panahon sa iyang pagkahugaw, ug ang tanan nga lingkoran niya mahugaw sama sa panahon sa iyang binulan nga pagdugo."
Leviticus,15,27,"Si bisan kinsa nga makahikap nianang mga butanga mahugaw, ug kinahanglang manglaba sa iyang mga bisti ug maligo siya sa tubig ug hugaw siya hangtod sa pagkakilomkilom."
Leviticus,15,28,"Apan sa dihang moundang na ang iyang pagdugo, mag-ihap siya ug pito ka adlaw ug human niana mahinlo siya."
Leviticus,15,29,Sa ikawalo nga adlaw magkuha siya ug duha ka tukmo o duha ka kuyabog sa salampati ug dad-on niya kini ngadto sa pari didto sa pultahan sa tolda nga tagboanan.
Leviticus,15,30,"Ang pari maghalad sa usa ka langgam ingon nga halad tungod sa sala ug ang usa ingon nga halad nga sunogon, ug ang pari maghimo sa pagtabon sa sala alang kaniya sa atubangan sa Ginoo tungod sa pagkahugaw sa iyang pagdugo."
Leviticus,15,31,“Sa ingon niana lainon nimo ang katawhan sa Israel gikan sa ilang pagkahugaw aron sila dili mangamatay sa ilang pagkahugaw sa diha nga ilang hugawan ang akong puluy-anan nga anaa sa taliwala nila.”
Leviticus,15,32,"Kini mao ang balaod alang niadtong may nag-agos ug alang niadtong gigawasan sa binhi nga tungod niana nahugaw siya,"
Leviticus,15,33,"ug alang usab sa babaye nga anaa sa iyang kahugaw tungod sa iyang pagdugo, ug mahitungod sa adunay nag-agos, lalaki man o babaye, ug sa lalaki nga makighilawas sa babaye nga anaa sa kahugaw."
Leviticus,16,1,"Ang Ginoo misulti kang Moises human mangamatay ang duha ka anak nga lalaki ni Aaron, sa diha nga miduol sila sa atubangan sa Ginoo ug nangamatay."
Leviticus,16,2,"Ang Ginoo miingon kang Moises, “Sultihi si Aaron nga imong igsoon nga dili sa tanan nga panahon siya mosulod sa dapit nga balaan, sa sulod sa tabil sa atubangan sa tabon nga anaa ibabaw sa sudlanan sa kasabotan, aron dili siya mamatay kay ako motungha diha sa panganod sa ibabaw sa tabon."
Leviticus,16,3,Ingon niini ang pagsulod ni Aaron sa dapit nga labing balaan: dala ang usa ka nating baka nga laki alang sa halad tungod sa sala ug usa ka laking karnero alang sa halad nga sunogon.
Leviticus,16,4,Magsul-ob siya sa balaang bisti nga lino ug karsunsilyo nga lino ug magbakos siya ug bakos nga lino ug magsul-ob siya ug purong nga lino. Kini mao ang balaan nga mga bisti. Ligoon niya ug tubig ang tibuok niyang lawas ug isul-ob ang mga bisti.
Leviticus,16,5,"Gikan sa katilingban sa katawhan sa Israel, magkuha siya ug duha ka laki nga kanding alang sa halad tungod sa sala ug usa ka laking karnero alang sa halad nga sunogon."
Leviticus,16,6,“Ihalad ni Aaron ang torong baka ingon nga halad tungod sa sala alang sa iyang kaugalingon ug maghimo siya sa pagtabon sa sala alang sa iyang kaugalingon ug alang sa iyang panimalay.
Leviticus,16,7,Unya kuhaon niya ang duha ka kanding ug ipahimutang niya kini sa atubangan sa Ginoo diha sa pultahan sa tolda nga tagboanan.
Leviticus,16,8,"Ug ripahon ni Aaron ang duha ka kanding, ang usa alang sa Ginoo ug ang usa usab alang sa Asasel."
Leviticus,16,9,Ug ihalad ni Aaron ang kanding nga naripahan nga alang sa Ginoo ug ihalad niya kini ingon nga halad tungod sa sala.
Leviticus,16,10,"Apan ang kanding nga naripahan nga alang sa Asasel, ipahimutang kini nga buhi sa atubangan sa Ginoo aron sa paghimo sa pagtabon sa sala pinaagi niini, aron palakawon kini ngadto sa kamingawan ngadto sa Asasel."
Leviticus,16,11,“Unya ihalad ni Aaron ang torong baka ingon nga halad tungod sa sala alang sa iyang kaugalingon ug himoon niya ang pagtabon sa sala alang sa iyang kaugalingon ug alang sa iyang panimalay ug patyon niya ang torong baka ingon nga halad tungod sa sala alang sa iyang kaugalingon.
Leviticus,16,12,Magkuha siya ug sudlanan sa insenso nga puno sa nagbaga nga uling gikan sa halaran sa atubangan sa Ginoo ug duha ka hakop sa insenso nga humot nga pinong pagkadugmok ug dad-on niya kini sa sulod sa tabil.
Leviticus,16,13,Ug ibutang niya ang insenso sa ibabaw sa kalayo sa atubangan sa Ginoo aron ang aso sa insenso motabon sa tabon nga anaa sa ibabaw sa sudlanan sa kasabotan aron siya dili mamatay.
Leviticus,16,14,"Magkuha siya sa dugo sa torong baka, ug iwisik niya kini pinaagi sa iyang tudlo ngadto sa silangan nga bahin sa tabon, ug sa atubangan sa tabon magwisik siya ug dugo pinaagi sa iyang tudlo sa makapito."
Leviticus,16,15,"“Unya patyon niya ang kanding nga alang sa halad tungod sa sala alang sa katawhan, ug dad-on niya ang dugo ngadto sa sulod sa tabil ug buhaton niya sa dugo niini ang sama sa iyang gibuhat sa dugo sa torong baka, ug iwisik kini sa ibabaw sa tabon ug sa atubangan sa tabon."
Leviticus,16,16,"Sa ingon niini himoon niya ang pagtabon sa sala alang sa dapit nga balaan, tungod sa mga kahugawan sa katawhan sa Israel ug tungod sa ilang mga kalapasan ug sa tanan nilang mga sala. Sa samang paagi himoon usab niya kini alang sa tolda nga tagboanan nga nahimutang sa taliwala nila, sa kinataliwad-an sa ilang mga kahugawan."
Leviticus,16,17,"Kinahanglang walay si bisan kinsa nga tawo diha sa sulod sa tolda nga tagboanan sa dihang siya mosulod aron sa paghimo sa pagtabon sa sala didto sa dapit nga balaan, hangtod nga siya mogula ug nga mahimo na ang pagtabon sa sala alang sa iyang kaugalingon ug alang sa iyang panimalay ug alang sa tibuok nga katilingban sa Israel."
Leviticus,16,18,Unya mogula siya ngadto sa halaran nga anaa sa atubangan sa Ginoo ug maghimo siya sa pagtabon sa sala alang niini ug magkuha siya sa dugo sa torong baka ug sa dugo sa kanding ug iya kining ilibot pagbutang sa ibabaw sa mga sungaysungay sa halaran.
Leviticus,16,19,"Sa makapito wisikan niya ug dugo ang ibabaw niini pinaagi sa iyang tudlo, ug maghinlo niini ug magbalaan niini gikan sa mga kahugawan sa katawhan sa Israel."
Leviticus,16,20,"“Human niya mahimo ang pagtabon sa sala alang sa dapit nga balaan ug sa tolda nga tagboanan ug sa halaran, ihalad niya ang kanding nga buhi."
Leviticus,16,21,"Ibutang ni Aaron ang duha niya ka kamot sa ibabaw sa ulo sa kanding nga buhi ug isugid niya sa ibabaw niini ang tanan nga kasal-anan sa katawhan sa Israel ug ang tanan nila nga mga kalapasan, ang tanan nila nga mga sala. Ug kini ibutang niya sa ibabaw sa ulo sa kanding ug ipadala kini ngadto sa kamingawan pinaagi sa kamot sa usa ka tawo nga tinudlo alang niini."
Leviticus,16,22,Ug ang kanding magdala sa ibabaw niya sa tanan nilang kasal-anan ngadto sa dapit nga walay nagpuyo ug buhian niya ang kanding ngadto sa kamingawan.
Leviticus,16,23,“Si Aaron moadto sa tolda nga tagboanan ug hukason niya ang mga bisti nga lino nga iyang gisul-ob sa pagsulod niya sa dapit nga balaan ug kini ibilin niya didto.
Leviticus,16,24,Unya ligoon niya ang iyang lawas sa tubig didto sa dapit nga balaan ug isul-ob niya ang iyang mga bisti ug mogula siya ug ihalad niya ang iyang halad nga sunogon ug ang halad nga sunogon sa katawhan ug maghimo siya sa pagtabon sa sala alang sa iyang kaugalingon ug alang sa katawhan.
Leviticus,16,25,Ug sunogon niya ang tambok sa halad tungod sa sala ibabaw sa halaran.
Leviticus,16,26,Ug ang magbuhi sa kanding alang sa Asasel manglaba sa iyang mga bisti ug ligoon usab niya sa tubig ang iyang lawas ug human niana mosulod siya sa kampo.
Leviticus,16,27,"Dad-on niya sa gawas sa kampo ang torong baka nga halad tungod sa sala, ug ang kanding nga halad tungod sa sala, nga ang dugo niini gigamit aron sa paghimo sa pagtabon sa sala sa dapit nga balaan. Ug ilang sunogon sa kalayo ang mga panit niini, ang mga unod ug ang mga hugaw niini."
Leviticus,16,28,Ug ang magsunog niini manglaba sa iyang mga bisti ug ligoon usab niya ang iyang lawas sa tubig ug human niana mosulod siya sa kampo.
Leviticus,16,29,"“Kini mahimong usa ka lagda hangtod sa kahangtoran alang kaninyo. Sa ikapito nga bulan, sa ikanapulo nga adlaw sa bulan, hikawi ninyo ang inyong mga kaugalingon ug ayaw kamo pagbuhat ug bisan unsa, lumad man o dumuduong nga nagpuyo sa taliwala kaninyo,"
Leviticus,16,30,kay niining adlawa himoon ang pagtabon sa sala alang kaninyo aron sa paghinlo kaninyo. Mahinlo kamo gikan sa tanan ninyong mga sala sa atubangan sa Ginoo.
Leviticus,16,31,Kini maoy usa ka adlaw nga igpapahulay sa balaan nga pahulay alang kaninyo ug hikawi ninyo ang inyong mga kaugalingon. Kini maoy usa ka lagda nga walay kataposan.
Leviticus,16,32,Ang pari nga dinihogan ug nga gigahin ingon nga pari puli sa iyang amahan maghimo sa pagtabon sa sala ug magsul-ob siya sa mga balaang bisti nga lino.
Leviticus,16,33,Maghimo siya sa pagtabon sa sala sa balaang dapit ug maghimo siya sa pagtabon sa sala alang sa tolda nga tagboanan ug alang sa halaran ug maghimo siya sa pagtabon sa sala alang sa mga pari ug alang sa tibuok nga katawhan sa katilingban.
Leviticus,16,34,"Kini mahimong lagda nga walay kataposan alang kaninyo, sa paghimo sa pagtabon sa sala alang sa katawhan sa Israel tungod sa tanan nilang mga sala, makausa sa matag tuig.” Ug gibuhat kini ni Moises sumala sa gisugo kaniya sa Ginoo ."
Leviticus,17,1,"Ang Ginoo miingon kang Moises,"
Leviticus,17,2,"“Sultihi si Aaron ug ang iyang mga anak nga lalaki, ug ang tanang katawhan sa Israel, Kini mao ang gisugo sa Ginoo."
Leviticus,17,3,"Si bisan kinsang tawhana sa banay sa Israel nga magpatay ug baka o nating karnero o kanding sulod sa kampo o sa gawas sa kampo,"
Leviticus,17,4,"ug wala niya kini dad-a ngadto sa pultahan sa tolda nga tagboanan aron sa paghalad niini ingon nga halad alang sa Ginoo sa atubangan sa puluy-anan sa Ginoo, ang maong tawo sad-an tungod sa dugo. Nag-ula siya ug dugo ug kadtong tawhana ipahimulag gikan sa taliwala sa iyang katawhan."
Leviticus,17,5,"Kini aron nga ang katawhan sa Israel magdala sa ilang mga halad nga inihaw nga ilang gipatay didto sa kapatagan, ug magdala niini ngadto sa Ginoo, ngadto sa pari diha sa pultahan sa tolda nga tagboanan, ug patyon kini nila ingon nga inihaw nga mga halad sa pakigdait alang sa Ginoo."
Leviticus,17,6,Ug ang pari magsablig sa dugo ibabaw sa halaran sa Ginoo nga anaa sa pultahan sa tolda nga tagboanan ug sunogon ang tambok ingon nga usa ka kahumot alang sa Ginoo.
Leviticus,17,7,Busa dili na gayod sila maghalad sa ilang mga halad nga inihaw ngadto sa mga demonyong kanding aron paghimo ug maluibong pagsimba. Kini mahimong usa ka lagda hangtod sa kahangtoran alang kanila sa tanan nilang mga kaliwatan.
Leviticus,17,8,“Sultihi sila: Si bisan kinsang tawhana sa banay sa Israel o sa mga dumuduong nga nagpuyo sa taliwala nila nga maghalad ug halad nga sunogon o inihaw nga halad
Leviticus,17,9,"ug dili niya kini dad-on ngadto sa pultahan sa tolda nga tagboanan aron sa paghalad niini alang sa Ginoo, kadtong tawhana ipahimulag gikan sa iyang katawhan."
Leviticus,17,10,"“Si bisan kinsang tawhana sa banay sa Israel o sa mga dumuduong nga nagpuyo sa taliwala nila nga magkaon sa bisan unsa nga dugo, akong ipaatubang ang akong nawong batok nianang tawhana nga magkaon ug dugo ug ipahimulag nako siya gikan sa iyang katawhan."
Leviticus,17,11,"Kay ang kinabuhi sa unod anaa sa dugo, ug ako naghatag kaninyo niana aron sa pagtabon sa sala sa inyong mga kalag diha sa ibabaw sa halaran, kay ang dugo mao ang naghimo sa pagtabon sa sala tungod sa kinabuhi."
Leviticus,17,12,"Busa miingon ako sa katawhan sa Israel: Walay si bisan kinsa nga tawo diha kaninyo nga magkaon ug dugo, bisan ang dumuduong nga nagpuyo uban kaninyo dili magkaon ug dugo."
Leviticus,17,13,"Ug si bisan kinsang tawhana sa katawhan sa Israel o sa mga dumuduong nga nagpuyo uban kaninyo nga mangayam ug mananap o langgam nga mahimong kaonon, paagason niya ang dugo niini ug tabonan kini sa yuta."
Leviticus,17,14,"“Kay ang kinabuhi sa tanang buhing binuhat anaa sa dugo niini, busa miingon nako sa katawhan sa Israel: Dili gayod kamo magkaon sa dugo sa bisan unsa nga buhing binuhat, kay ang kinabuhi sa tanan nga buhing binuhat mao ang dugo niini, si bisan kinsa nga magkaon niini ipahimulag siya."
Leviticus,17,15,"Si bisan kinsang tawhana nga mokaon niadtong namatay sa iyang kaugalingon o gikuniskunis sa bangis nga mananap, lumad o dumuduong, manglaba siya sa iyang mga bisti ug maligo siya sa iyang kaugalingon sa tubig ug hugaw siya hangtod sa pagkakilomkilom, unya mahinlo siya."
Leviticus,17,16,"Apan kon dili niya kini labhan o kaligoon ang iyang lawas, magpas-an siya sa iyang kasal-anan.”"
Leviticus,18,1,"Ang Ginoo miingon kang Moises,"
Leviticus,18,2,“Sultihi ang katawhan sa Israel nga ako ang Ginoo nga inyong Dios.
Leviticus,18,3,Ayaw kamo pagbuhat sama sa gibuhat nila didto sa yuta sa Ehipto diin kamo mipuyo ug ayaw kamo pagbuhat sama sa gibuhat nila didto sa yuta sa Canaan nga didto ako magdala kaninyo. Ayaw usab kamo pagsunod sa ilang mga lagda.
Leviticus,18,4,Buhata ninyo ang akong mga tulumanon ug tumana ang akong mga lagda ug subaya ninyo kini. Ako mao ang Ginoo nga inyong Dios.
Leviticus,18,5,"Busa tumana ninyo ang akong mga lagda ug ang akong mga tulumanon. Pinaagi sa pagbuhat niini, ang usa ka tawo mabuhi. Ako mao ang Ginoo."
Leviticus,18,6,“Walay si bisan kinsa kaninyo nga moduol kang bisan kinsa nga suod nga kadugo aron sa pagbukas sa iyang pagkahubo. Ako mao ang Ginoo.
Leviticus,18,7,"Ayaw buksi ang pagkahubo sa imong amahan nga mao ang pagkahubo sa imong inahan. Imo siyang inahan, ayaw buksi ang iyang pagkahubo."
Leviticus,18,8,Ayaw buksi ang pagkahubo sa asawa sa imong amahan kay siya iya man sa imong amahan.
Leviticus,18,9,"Ayaw buksi ang pagkahubo sa imong igsoon nga babaye, ang anak nga babaye sa imong amahan o ang anak nga babaye sa imong inahan, nga natawo sa balay o natawo sa gawas kay sila imo man nga mga igsoon."
Leviticus,18,10,"Ayaw buksi ang pagkahubo sa anak nga babaye sa imong anak nga lalaki, o sa anak nga babaye sa imong anak nga babaye, kay ang ilang pagkahubo imo man nga kahubo."
Leviticus,18,11,"Ayaw buksi ang pagkahubo sa anak nga babaye sa asawa sa imong amahan nga anak sa imong amahan, siya imong igsoon nga babaye."
Leviticus,18,12,"Ayaw buksi ang pagkahubo sa igsoon nga babaye sa imong amahan, siya suod nga kadugo sa imong amahan."
Leviticus,18,13,"Ayaw buksi ang pagkahubo sa igsoon nga babaye sa imong inahan, siya suod nga kadugo sa imong inahan."
Leviticus,18,14,"Ayaw buksi ang pagkahubo sa igsoon nga lalaki sa imong amahan, sa ato pa, ayaw pagduol sa iyang asawa, siya imong iyaan."
Leviticus,18,15,"Ayaw buksi ang pagkahubo sa imong umagad nga babaye, siya asawa sa imong anak nga lalaki, ayaw buksi ang iyang pagkahubo."
Leviticus,18,16,"Ayaw buksi ang pagkahubo sa asawa sa imong igsoon nga lalaki, siya ang pagkahubo sa imong igsoon nga lalaki."
Leviticus,18,17,"Ayaw buksi ang pagkahubo sa usa ka babaye ug sa iyang anak nga babaye, o bisan sa anak nga babaye sa iyang anak nga lalaki o sa anak nga babaye sa iyang anak nga babaye, sila mga suod nga kadugo, kini daotan gayod."
Leviticus,18,18,Ayaw pangasawa sa babaye ingon nga kaagaw sa iyang igsoon nga babaye aron sa pagbukas sa iyang pagkahubo samtang buhi pa ang iyang igsoon.
Leviticus,18,19,“Ayaw pagduol sa usa ka babaye aron sa pagbukas sa iyang pagkahubo samtang anaa pa siya sa iyang binulan nga pagkahugaw.
Leviticus,18,20,Ayaw pagdulog sa pagpakighilawas sa asawa sa imong isigkatawo ug sa paghugaw sa imong kaugalingon uban kaniya.
Leviticus,18,21,Ayaw ihatag ang bisan usa sa imong mga anak aron ihalad sila pinaagi sa kalayo ngadto kang Molec ug sa ingon gipasipalahan nimo ang ngalan sa imong Dios. Ako mao ang Ginoo.
Leviticus,18,22,"Ayaw pakighilawas sa isigkalalaki sama nga uban sa usa ka babaye, kini dulumtanan."
Leviticus,18,23,"Ayaw pakighilawas sa bisan unsa nga mananap ug maghugaw sa imong kaugalingon pinaagi niini, ug walay si bisan kinsa nga babaye maghatag sa iyang kaugalingon ngadto sa mananap aron sa pagpakighilawas niini. Kini hilabihan ka daotan."
Leviticus,18,24,"“Ayaw ninyo hugawi ang inyong kaugalingon pinaagi sa bisan unsa niini, kay niining tanan ang mga nasod nga akong gihinginlan gikan sa inyong atubangan naghugaw sa ilang kaugalingon."
Leviticus,18,25,"Ang yuta nahugawan busa ako nagsilot sa kalapasan niini, ug ang yuta misuka sa mga nagpuyo niini."
Leviticus,18,26,"Apan tumana gayod ninyo ang akong mga lagda ug ang akong mga tulumanon ug ayaw kamo pagbuhat ug bisan unsa niining tanan nga mga dulumtanan, lumad man o dumuduong nga nagpuyo uban kaninyo,"
Leviticus,18,27,"kay tungod niining maong mga dulumtanan nga gibuhat sa mga tawo sa yuta nga una kaninyo, ang yuta nahugawan,"
Leviticus,18,28,kay tingali unya ug ang yuta magsuka kaninyo sa dihang mahugawan ninyo kini sama nga gisuka niini ang nasod nga nahiuna kaninyo.
Leviticus,18,29,"Kay si bisan kinsa nga magbuhat sa bisan unsa niining tanan nga mga dulumtanan, ang mga tawo nga magbuhat niini ipahimulag gikan sa taliwala sa ilang katawhan."
Leviticus,18,30,"Busa timan-i gayod ang akong pahimangno nga dili kamo magbuhat sa bisan unsa niining batasana nga dulumtanan nga gibuhat sa mga nahiuna kaninyo, ug ayaw ninyo hugawi ang inyong kaugalingon niining mga butanga. Ako mao ang Ginoo nga inyong Dios.”"
Leviticus,19,1,"Ang Ginoo miingon kang Moises,"
Leviticus,19,2,“Sultihi ang tibuok nga katilingban sa katawhan sa Israel: Pagbalaan kamo kay ako nga mao ang Ginoo nga inyong Dios balaan.
Leviticus,19,3,Kamong tanan kinahanglang magtahod sa iyang inahan ug sa iyang amahan ug tumana ang akong mga adlaw nga igpapahulay. Ako mao ang Ginoo nga inyong Dios.
Leviticus,19,4,Ayaw kamo pagdangop ngadto sa mga larawan ug ayaw usab kamo pagbuhat alang kaninyo ug mga dios nga tinunaw. Ako mao ang Ginoo nga inyong Dios.
Leviticus,19,5,"“Sa diha nga maghalad kamo ug mga halad sa pakigdait ngadto sa Ginoo, ihalad ninyo kini aron kamo dawaton niya."
Leviticus,19,6,"Kaonon kini sa maong adlaw sa inyong paghalad ug sa mosunod nga adlaw. Ug kon may mahibilin hangtod sa ikatulo nga adlaw, sunogon kini sa kalayo."
Leviticus,19,7,"Kon kaonon gayod kini sa ikatulo nga adlaw, kini mahimong dulumtanan ug kini dili dawaton."
Leviticus,19,8,"Ang matag usa nga magkaon niini magpas-an sa iyang sala, kay nagpasipala man siya sa balaang butang sa Ginoo ug kadtong tawhana ipahimulag gikan sa iyang katawhan."
Leviticus,19,9,"“Sa dihang mag-ani kamo sa abot sa inyong yuta, ayaw ninyo hutda hangtod sa daplin sa inyong uma, ayaw usab hagdawi ang inyong gianihan."
Leviticus,19,10,"Ayaw hagdawi ang inyong parasan, ayaw usab pamunita ang mga bunga nga nahulog sa parasan; ibilin kini alang sa mga kabos ug sa dumuduong. Ako mao ang Ginoo nga inyong Dios."
Leviticus,19,11,“Ayaw kamo pangawat o paglimbong o pagbinakakay sa usa ug usa kaninyo.
Leviticus,19,12,Ayaw kamo panumpa ug bakak pinaagi sa akong ngalan nga tungod niana gipasipalahan ninyo ang ngalan sa inyong Dios. Ako mao ang Ginoo.
Leviticus,19,13,"“Ayaw daogdaoga ang imong isigkatawo, ayaw siya kawati. Ayaw hawiri ang suhol sa mamumuo sa tibuok nga gabii hangtod sa buntag."
Leviticus,19,14,"Ayaw tungloha ang bungol o butangan ug kapandolan ang atubangan sa buta, hinuon kahadloki ang imong Dios. Ako mao ang Ginoo."
Leviticus,19,15,"“Ayaw paghimo ug dili makataronganong paghukom; ayaw paglaban sa kabos o magdapig sa tawo nga gamhanan, kondili diha sa pagkamatarong maghukom ikaw sa imong isigkatawo."
Leviticus,19,16,"Ayaw pagsuroysuroy aron manglibak taliwala sa imong katawhan, o manghimaraot batok sa dugo sa imong isigkatawo. Ako mao ang Ginoo."
Leviticus,19,17,"“Ayaw pagdumot sa imong igsoon diha sa imong kasingkasing. Badlonga ang imong isigkatawo, kay tingali unya ug magpas-an ikaw ug sala tungod kaniya."
Leviticus,19,18,"Ayaw panimalos o pagbaton ug pagdumot batok sa mga anak sa imong kaugalingong katawhan, kondili higugmaa ang imong isigkatawo sama sa imong kaugalingon. Ako mao ang Ginoo."
Leviticus,19,19,“Tumana ninyo ang akong mga lagda. Ayaw paliwati ang imong mga hayop ug lainlain nga matang. Ayaw pugsi ug duha ka matang sa binhi ang imong uma. Ayaw usab pagsul-ob ug bisti nga ang panapton binuhat ug duha ka matang.
Leviticus,19,20,"“Kon ang usa ka lalaki makighilawas sa usa ka babaye nga ulipon nga kaslonon sa laing lalaki apan wala pa malukat o mahatagi ug kagawasan, himoon ang usa ka pakisusi. Dili sila patyon kay ang babaye dili man gawasnon."
Leviticus,19,21,"Apan ang lalaki magdala ug usa ka halad tungod sa paglapas alang sa iyang kaugalingon ngadto sa Ginoo, ngadto sa pultahan sa tolda nga tagboanan, usa ka laking karnero ingon nga halad tungod sa paglapas."
Leviticus,19,22,Ug ang pari maghimo ug pagtabon sa sala alang kaniya pinaagi sa laking karnero nga halad tungod sa paglapas sa atubangan sa Ginoo alang sa sala nga nabuhat niya ug pasayloon ang sala nga nabuhat niya.
Leviticus,19,23,"“Sa makasulod na kamo sa yuta ug makatanom na kamo sa tanan nga matang sa kahoy nga makaon, isipa ninyo nga ang mga bunga niini dili mahimong kaonon; sa tulo ka tuig gidili kini kaninyo, ayaw ninyo kaona ang bunga niini."
Leviticus,19,24,"Sa ikaupat nga tuig ang tanan nga bunga niini balaan, usa ka halad sa pagdayeg alang sa Ginoo."
Leviticus,19,25,"Apan sa ikalima nga tuig, kaonon ninyo ang bunga niini aron kini mamunga ug daghan alang kaninyo. Ako mao ang Ginoo nga inyong Dios."
Leviticus,19,26,“Ayaw kamo pagkaon ug bisan unsa nga unod uban ang dugo niini. Ayaw paghupot ug anting-anting o pagtagnatagna.
Leviticus,19,27,Ayaw ninyo putli ang buhok sa inyong tampihak ug ayaw ninyo putli ang daplin sa inyong bungot.
Leviticus,19,28,Ayaw ninyo samari ang inyong lawas tungod sa usa ka patay o magpapatik ug bisan unsa nga mga timaan. Ako mao ang Ginoo.
Leviticus,19,29,“Ayaw pasipalahi ang imong anak nga babaye pinaagi sa paghimo kaniya nga magbaligya sa iyang dungog aron ang yuta dili mahimong makihilawason ug dili malukop sa pagkadaotan.
Leviticus,19,30,Tumana ninyo ang akong mga adlaw nga igpapahulay ug tahora ninyo ang akong balaang dapit. Ako mao ang Ginoo.
Leviticus,19,31,"“Ayaw kamo pagdangop sa mga tigpakisayod sa espiritu o sa mga tigsalamangka, ayaw kamo pag-adto kanila, aron mahugawan pinaagi kanila. Ako mao ang Ginoo nga inyong Dios."
Leviticus,19,32,"“Tindog sa atubangan sa ubanon ug ulo, ug tahora ang nawong sa tawo nga tigulang, ug kahadloki ang imong Dios. Ako mao ang Ginoo."
Leviticus,19,33,"“Kon ang usa ka dumuduong magpuyo uban kaninyo sa inyong yuta, ayaw kamo pagbuhat ug daotan kaniya."
Leviticus,19,34,"Ang dumuduong nga nagpuyo uban kaninyo isipon ninyo ingon nga lumad taliwala ninyo ug higugmaa ninyo siya sama sa inyong kaugalingon, kay kamo langyaw didto sa yuta sa Ehipto. Ako mao ang Ginoo nga inyong Dios."
Leviticus,19,35,"“Ayaw kamo paghimo ug dili matarong nga paghukom, sa mga sukod sa gitas-on, sa gibug-aton o sa gidaghanon."
Leviticus,19,36,"Pagbaton kamo ug mga timbangan nga matarong, mga bato sa timbangan nga husto, ang epha nga husto ug hin nga husto. Ako mao ang Ginoo nga inyong Dios, nga nagkuha kaninyo gikan sa yuta sa Ehipto."
Leviticus,19,37,Ug tumana ninyo ang tanan nakong mga lagda ug ang tanan nakong mga tulumanon ug buhata ninyo kini. Ako mao ang Ginoo. ”
Leviticus,20,1,"Ang Ginoo miingon kang Moises,"
Leviticus,20,2,"“Sultihi ang katawhan sa Israel: Si bisan kinsang tawhana sa katawhan sa Israel o sa mga dumuduong nga nagpuyo sa Israel nga maghatag bisan sa usa sa iyang mga anak ngadto kang Molec, kinahanglang patyon siya; batoon siya sa katawhan sa yuta."
Leviticus,20,3,"Makigbatok gayod ako sa maong tawo ug ipahimulag nako siya gikan sa taliwala sa iyang katawhan, kay gihatag man niya ang usa sa iyang anak ngadto kang Molec, naghugaw sa akong balaan nga dapit ug nagpasipala sa akong balaan nga ngalan."
Leviticus,20,4,"Kon ang mga tawo sa yuta maglingiw gayod sa ilang mga mata gikan niadtong tawhana nga naghatag sa usa sa iyang mga anak ngadto kang Molec ug sila dili mopatay kaniya,"
Leviticus,20,5,"makigbatok ako nianang tawhana ug sa iyang panimalay ug ipahimulag nako sila gikan sa ilang katawhan, siya ug ang tanan nga nakighilawas uban kaniya sa pagsimba kang Molec."
Leviticus,20,6,"“Kon ang usa ka tawo modangop ngadto sa mga tigpakisayod sa espiritu o sa mga tigsalamangka aron sa paghugawhugaw sunod kanila, ako makigbatok nianang tawhana ug ipahimulag siya gikan sa taliwala sa iyang katawhan."
Leviticus,20,7,Busa ihalad ang inyong kaugalingon ug pagbalaan kamo kay ako mao ang Ginoo nga inyong Dios.
Leviticus,20,8,"Ug tumana ninyo ang akong mga lagda, ug buhata kini. Ako mao ang Ginoo nga nagbalaan kaninyo."
Leviticus,20,9,"Kay ang tanan nga nagsulti ug pasipala sa iyang amahan o sa iyang inahan, patyon gayod. Kay gipasipad-an man niya ang iyang amahan o ang iyang inahan, siya ra ang sad-an sa iyang kamatayon."
Leviticus,20,10,"“Kon ang usa ka tawo manapaw sa asawa sa laing tawo, ang mananapaw nga lalaki ug ang mananapaw nga babaye patyon."
Leviticus,20,11,"Ang tawo nga makighilawas sa asawa sa iyang amahan nagbukas sa pagkahubo sa iyang amahan, silang duha patyon gayod; sila ra ang sad-an sa ilang kamatayon."
Leviticus,20,12,"Kon ang usa ka tawo makighilawas sa iyang umagad nga babaye, silang duha patyon gayod kay nag-unay man sila; sila ra ang sad-an sa ilang kamatayon."
Leviticus,20,13,"Kon ang usa ka tawo makighilawas sa isigkalalaki sama nga uban sa usa ka babaye, silang duha nagbuhat ug dulumtanan, silang duha patyon gayod ug sila ra ang sad-an sa ilang kamatayon."
Leviticus,20,14,"Kon ang usa ka tawo mangasawa sa usa ka babaye ug sa inahan niini, kini usa ka daotang buhat, silang tulo sunogon sa kalayo aron walay pagkadaotan taliwala kaninyo."
Leviticus,20,15,"Kon ang usa ka tawo makighilawas sa usa ka mananap, patyon gayod siya ug patyon usab ninyo ang mananap."
Leviticus,20,16,"Kon ang usa ka babaye moduol sa usa ka mananap sa pagpakighilawas niini, ang babaye ug ang mananap patyon ninyo; patyon gayod ninyo sila; sila ra ang sad-an sa ilang kamatayon."
Leviticus,20,17,"“Kon ang usa ka tawo magkuha sa iyang igsoon nga babaye nga anak sa iyang amahan o anak nga babaye sa iyang inahan ug makakita sa iyang kahubo ug ang babaye makakita sa kahubo sa lalaki, ang maong butang makauulaw ug hinginlan sila gikan sa panan-aw sa mga anak sa ilang katawhan. Kay gibuksan man niya ang pagkahubo sa iyang igsoon nga babaye, pas-anon niya ang iyang pagkasad-an."
Leviticus,20,18,"Kon ang usa ka tawo makighilawas sa babaye nga anaa sa iyang binulan nga pagdugo ug gibuksan ang iyang pagkahubo, gibuksan sa lalaki ang tinubdan sa babaye, ug gibuksan sa babaye ang tinubdan sa iyang dugo, silang duha hinginlan gikan sa taliwala sa ilang katawhan."
Leviticus,20,19,"Ayaw buksi ang pagkahubo sa igsoon nga babaye sa imong inahan, o sa igsoon nga babaye sa imong amahan kay kini pagpakaulaw sa imong kadugo, pas-anon nila ang ilang pagkasad-an."
Leviticus,20,20,"Kon ang usa ka tawo makighilawas sa asawa sa iyang uyoan, gibuksan niya ang pagkahubo sa iyang uyoan, ang ilang sala pas-anon nila ug mangamatay sila nga walay anak."
Leviticus,20,21,"Kon ang usa ka tawo magkuha sa asawa sa iyang igsoon nga lalaki kini hugaw; gibuksan niya ang pagkahubo sa iyang igsoong lalaki, sila dili manganak."
Leviticus,20,22,“Busa tumana ninyo ang tanan nakong mga lagda ug ang tanan nakong mga tulumanon ug buhata kini aron ang yuta nga akong dad-an kaninyo diin kamo mopuyo dili magsuka kaninyo.
Leviticus,20,23,Ayaw kamo pagsubay sa mga pamatasan sa nasod nga gisalikway nako gikan sa inyong atubangan kay ilang gibuhat kining tanan ug tungod niini gidumtan nako sila.
Leviticus,20,24,"Apan ako nag-ingon kaninyo, ‘Kamo makapanunod sa ilang yuta, ug ako maghatag kaninyo niini aron inyong mapanag-iya, usa ka yuta diin nag-agas ang gatas ug dugos.’ Ako mao ang Ginoo nga inyong Dios, nga naglain kaninyo gikan sa mga katawhan."
Leviticus,20,25,"Busa kamo maghimo ug kalainan sa mananap nga hinlo ug sa hugaw, ug sa langgam nga hugaw ug sa hinlo. Ug ayaw ninyo himoang dulumtanan ang inyong mga kaugalingon pinaagi sa mga mananap o pinaagi sa mga langgam o pinaagi sa bisan unsa nga nagkamang sa yuta nga ipalain nako kaninyo ingon nga hugaw."
Leviticus,20,26,"Magbalaan kamo alang kanako kay ako, ang Ginoo, balaan, ug naglain kaninyo gikan sa mga katawhan aron mahimong akoa."
Leviticus,20,27,“Ang usa ka lalaki o usa ka babaye nga tigpakisayod sa espiritu o tigsalamangka patyon gayod pinaagi sa pagbato kanila; sila ra ang sad-an sa ilang kamatayon.”
Leviticus,21,1,"Ang Ginoo miingon kang Moises, “Sultihi ang mga pari, ang mga anak nga lalaki ni Aaron, ug ingna sila nga walay si bisan kinsa nga maghugaw sa iyang kaugalingon alang sa usa ka minatay taliwala sa iyang katawhan,"
Leviticus,21,2,"gawas kon kini suod nga kadugo niya, iyang inahan, iyang amahan, iyang anak nga lalaki, iyang anak nga babaye, iyang igsoon nga lalaki,"
Leviticus,21,3,"o alang sa iyang igsoon nga babaye nga ulay nga suod kaniya ug wala makapamana, tungod kaniya mahimong mahugawan niya ang iyang kaugalingon."
Leviticus,21,4,Dili siya maghugaw sa iyang kaugalingon ingon nga usa ka bana diha sa iyang katawhan ug magpakaulaw sa iyang kaugalingon.
Leviticus,21,5,Dili sila magpaupaw sa ilang ulo o magkiskis sa kilid sa ilang bungot o magsamad sa ilang unod.
Leviticus,21,6,"Magbalaan sila ngadto sa atubangan sa ilang Dios ug dili nila pasipalahan ang ngalan sa ilang Dios; kay sila maghalad man sa mga halad pinaagi sa kalayo ngadto sa Ginoo, ang pan sa ilang Dios, busa kinahanglan nga balaan sila."
Leviticus,21,7,"Dili sila mangasawa sa usa ka babaye nga nagbaligya sa dungog o napasipad-an, dili sila mangasawa sa usa ka babaye nga gibulagan sa iyang bana kay ang pari balaan alang sa iyang Dios."
Leviticus,21,8,"Busa balaanon nimo siya kay siya man ang maghalad sa pan alang sa inyong Dios, balaan siya alang kaninyo, kay ako, ang Ginoo nga nagbalaan kaninyo, balaan."
Leviticus,21,9,"Ang anak nga babaye sa bisan kinsa nga pari, kon magpakaulaw sa iyang kaugalingon pinaagi sa pagbaligya sa iyang dungog, magpakaulaw sa iyang amahan; sunogon siya sa kalayo."
Leviticus,21,10,"“Ang labawng pari taliwala sa iyang mga igsoon, nga ang ulo gibuboan ug lana nga igdidihog ug nga gibalaan aron magsul-ob sa mga balaang bisti, dili magpadunghay sa buhok sa iyang ulo o maggisi sa iyang mga bisti."
Leviticus,21,11,Dili siya moadto sa bisan kinsa nga tawong patay o maghugaw sa iyang kaugalingon bisan tungod sa iyang amahan o tungod sa iyang inahan.
Leviticus,21,12,Dili siya mogula sa balaang dapit o maghugaw sa balaang dapit sa iyang Dios kay ang pagbalaan sa lana nga igdidihog sa iyang Dios anaa kaniya. Ako mao ang Ginoo.
Leviticus,21,13,Mangasawa siya ug babaye nga ulay.
Leviticus,21,14,"Sa usa ka biyuda o binulagan o sa usa ka babaye nga napasipad-an o sa usa ka babayeng nagbaligya ug dungog dili gayod siya mangasawa. Apan mangasawa siya ug ulay gikan sa iyang katawhan,"
Leviticus,21,15,"aron dili niya mabulingan ang iyang kaliwatan taliwala sa iyang katawhan, kay ako mao ang Ginoo nga nagbalaan kaniya.”"
Leviticus,21,16,"Ang Ginoo miingon kang Moises,"
Leviticus,21,17,“Sultihi si Aaron: Walay usa sa imong kaliwatan ngadto sa ilang mga kaliwatan nga adunay apan nga moduol sa paghalad ug pan alang sa iyang Dios.
Leviticus,21,18,"Kay walay usa nga adunay apan nga moduol, buta man o bakol o nadaot ang nawong o may kapin ang bahin sa lawas,"
Leviticus,21,19,o usa ka tawo nga piang ang tiil o piang ang kamot
Leviticus,21,20,o buktot o unano o may apan ang panan-aw o may pangatol o may nuka o tawo nga kinapon.
Leviticus,21,21,"Walay si bisan kinsa sa kaliwatan ni Aaron nga pari nga may apan nga moduol sa paghalad ug mga halad pinaagi sa kalayo ngadto sa Ginoo. Kay aduna man siyay apan, dili siya moduol sa paghalad ug pan sa iyang Dios."
Leviticus,21,22,"Makakaon siya sa pan sa iyang Dios, sa labing balaan ug sa mga balaang butang,"
Leviticus,21,23,apan dili siya makaduol sa tabil o makaduol sa halaran kay aduna man siyay apan aron dili niya mapasipalahan ang akong mga balaan nga dapit kay ako mao ang Ginoo nga nagbalaan kanila.”
Leviticus,21,24,Busa si Moises misulti niini kang Aaron ug sa iyang mga anak nga lalaki ug sa tanang katawhan sa Israel.
Leviticus,22,1,"Ang Ginoo miingon kang Moises,"
Leviticus,22,2,“Sultihi si Aaron ug ang iyang mga anak nga lalaki nga mag-amping sila sa mga butang nga balaan nga gikan sa katawhan sa Israel nga ilang gihalad alang kanako aron dili nila mapasipalahan ang akong balaan nga ngalan. Ako mao ang Ginoo.
Leviticus,22,3,"Ingna sila, ‘Si bisan kinsa sa tanan ninyong kaliwatan ngadto sa sunod ninyong mga kaliwatan nga moduol sa mga butang nga balaan nga gihalad sa mga anak sa Israel alang sa Ginoo, samtang anaa siya sa pagkahugaw, ang maong tawo ipahimulag gikan sa atubangan nako. Ako mao ang Ginoo."
Leviticus,22,4,"Walay kaliwat ni Aaron nga sanlahon o may nag-agos nga makakaon sa mga butang nga balaan hangtod nga siya mahinlo. Ug si bisan kinsa nga makahikap sa bisan unsang butang nga nahugaw tungod sa minatay o usa ka tawo nga gigawasan sa binhi,"
Leviticus,22,5,"o si bisan kinsa nga makahikap sa bisan unsa nga mananap nga nagkamang nga makapahugaw o usa ka tawo nga makatakod ug kahugaw kaniya, bisan unsa man nga pagkahugaw ang iyang nakuha,"
Leviticus,22,6,ang maong tawo nga makahikap niana mahugaw hangtod sa pagkakilomkilom ug siya dili makakaon sa mga butang nga balaan gawas kon maligo na niya ang iyang lawas sa tubig.
Leviticus,22,7,"Sa pagsalop na sa adlaw, mahinlo siya ug unya makakaon na siya sa mga butang nga balaan, kay kini mao man ang iyang pagkaon."
Leviticus,22,8,Kadtong mamatay sa iyang kaugalingon o gikuniskunis sa bangis nga mananap dili niya kaonon kay kini makahugaw sa iyang kaugalingon. Ako mao ang Ginoo. ’
Leviticus,22,9,Busa kinahanglang tumanon gayod nila ang akong tugon aron dili sila makasala tungod niini ug mangamatay kon ilang pasipad-an kini. Ako mao ang Ginoo nga nagbalaan kanila.
Leviticus,22,10,“Ang tagagawas dili makakaon sa mga butang nga balaan. Ang usa ka dumuduong sa pari o usa ka sinuholan dili makakaon sa butang nga balaan.
Leviticus,22,11,"Apan kon ang pari magpalit ug ulipon aron iyang panag-iyahon, ang ulipon makakaon niana ug ang mangatawo sulod sa iyang balay makakaon sa iyang pagkaon."
Leviticus,22,12,"Apan kon ang anak nga babaye sa usa ka pari maminyo sa usa ka tawo nga tagagawas, ang maong anak dili makakaon sa mga hinalad gikan sa mga butang nga balaan."
Leviticus,22,13,"Apan kon ang anak nga babaye sa pari nabiyuda o gibulagan sa bana ug walay anak ug mibalik siya sa balay sa iyang amahan, ingon sa iyang pagkabatan-on, makakaon siya sa pagkaon sa iyang amahan. Apan walay si bisan kinsa nga tagagawas nga makakaon niini."
Leviticus,22,14,"Kon ang usa ka tawo makakaon sa mga butang nga balaan ug wala siya mahibalo niini, ulian niya ang pari sa balaan nga butang ug dugangan niya ug ikalimang bahin niini."
Leviticus,22,15,"Ug dili pasipad-an sa mga pari ang mga balaang butang sa katawhan sa Israel nga gihalad nila alang sa Ginoo,"
Leviticus,22,16,"nga tungod niana pas-anon nila ang pagkadaotan nga nagdala sa sala, sa diha nga magkaon sila sa mga butang nga balaan, kay ako ang Ginoo nga nagbalaan kanila.”"
Leviticus,22,17,"Ang Ginoo miingon kang Moises,"
Leviticus,22,18,"“Sultihi si Aaron ug ang iyang mga anak nga lalaki ug ang tanan nga katawhan sa Israel: Si bisan kinsang tawhana sa nasod sa Israel o sa mga dumuduong sa Israel nga magdala sa iyang halad, sinaad man kini nga halad o kinabubut-on nga halad nga gihalad alang sa Ginoo ingon nga halad nga sunogon,"
Leviticus,22,19,"aron dawaton kinahanglang laki kini ug walay tatsa, baka man o karnero o kanding ba hinuon."
Leviticus,22,20,Apan ayaw ninyo ihalad ang bisan unsa nga may tatsa kay kini dili dawaton alang kaninyo.
Leviticus,22,21,"Ug si bisan kinsa nga maghalad ug mga halad sa pakigdait alang sa Ginoo aron sa pagtuman ug usa ka panaad o kinabubut-on nga halad gikan sa panon sa baka o sa panon sa karnero, kinahanglan nga kini hingpit aron dawaton; kinahanglan nga walay tatsa."
Leviticus,22,22,"Ang mananap nga buta o piang o samaron o may nag-agos o nukaon o may kabahong, ayaw kini ihalad sa Ginoo o maghimo gikan niini ug usa ka halad pinaagi sa kalayo ibabaw sa halaran alang sa Ginoo."
Leviticus,22,23,"Ang baka nga laki o nating karnero nga adunay kapin nga bahin o kulangan sa iyang mga bahin mahimong ihalad ingon sa halad nga kinabubut-on, apan alang sa halad nga gipaanad kini dili dawaton."
Leviticus,22,24,Dili kamo maghalad alang sa Ginoo niadtong may mga itlog nga napangos o napigsat o nalangkat o samaron; ayaw ninyo kini ihalad ngadto sa Ginoo o ihalad didto sa inyong yuta.
Leviticus,22,25,"Bisan ang gikan sa kamot sa usa ka langyaw, ayaw kamo paghalad ingon nga pagkaon sa inyong Dios gikan niining mga butanga kay may apan kini sila, kini adunay tatsa, dili kini madawat alang kaninyo.”"
Leviticus,22,26,"Unya ang Ginoo miingon kang Moises,"
Leviticus,22,27,"“Sa diha nga ang usa ka torong baka o ang usa ka karnero o usa ka kanding ipanganak, magpabilin kini sa inahan sulod sa pito ka adlaw ug sugod sa ikawalo nga adlaw madawat na kini ingon nga halad pinaagi sa kalayo alang sa Ginoo."
Leviticus,22,28,"Ug ang inahan, baka o karnero, dili mahimong patyon ug ang nati niini sulod sa usa ka adlaw."
Leviticus,22,29,"Sa diha nga mag-ihaw kamo ug halad sa mga pasalamat alang sa Ginoo, ihalad ninyo kini aron kamo dawaton niya."
Leviticus,22,30,"Kaonon kini sa maong adlaw, walay isalin niini hangtod sa pagkabuntag. Ako mao ang Ginoo."
Leviticus,22,31,“Busa tumana ninyo ang akong mga sugo ug buhata kini. Ako mao ang Ginoo.
Leviticus,22,32,"Ug ayaw ninyo pasipad-i ang akong balaan nga ngalan, apan balaanon ako sa taliwala sa katawhan sa Israel. Ako mao ang Ginoo nga nagbalaan kaninyo,"
Leviticus,22,33,nga mao ang nagkuha kaninyo gikan sa yuta sa Ehipto aron mahimong inyong Dios. Ako mao ang Ginoo .”
Leviticus,23,1,"Ang Ginoo miingon kang Moises,"
Leviticus,23,2,"“Sultihi ang katawhan sa Israel: Ang gitakda nga mga kasaulogan sa Ginoo nga inyong ipahibalo ingon nga balaan nga mga panagtigom, ang akong mga kasaulogan nga gitakda mao kini."
Leviticus,23,3,"Unom ka adlaw kamo nga magbuhat sa mga buluhaton, apan ang ikapito nga adlaw usa ka adlaw nga igpapahulay sa balaan nga pagpahulay, ang panagtigom nga balaan. Wala gayoy magbuhat ug bisan unsa nga buluhaton, kini usa ka adlaw nga igpapahulay alang sa Ginoo diha sa tanan ninyong mga puluy-anan."
Leviticus,23,4,"“Kini mao ang gitakda nga mga kasaulogan sa Ginoo, ang mga panagtigom nga balaan nga ipahibalo ninyo sa panahon nga gitakda kini."
Leviticus,23,5,"Sa unang bulan, sa ikanapulo ug upat nga adlaw sa bulan, taliwala sa duha ka gabii, mao ang Kasaulogan sa Pagsaylo sa Ginoo."
Leviticus,23,6,Sa ikanapulo ug lima nga adlaw niining bulana mao ang Kasaulogan sa Pan nga Walay Patubo alang sa Ginoo. Pito ka adlaw kamong magkaon ug mga pan nga walay patubo.
Leviticus,23,7,"Sa unang adlaw paghimo kamo ug usa ka balaan nga panagtigom, dili kamo magbuhat ug bug-at nga buluhaton."
Leviticus,23,8,"Apan maghalad kamo ug halad pinaagi sa kalayo alang sa Ginoo sulod sa pito ka adlaw. Sa ikapito nga adlaw himoon ang usa ka balaan nga panagtigom, dili kamo magbuhat ug bug-at nga buluhaton.”"
Leviticus,23,9,"Ang Ginoo miingon kang Moises,"
Leviticus,23,10,"“Sultihi ang katawhan sa Israel: Sa dihang mosulod na kamo sa yuta nga akong ihatag kaninyo ug mag-ani kamo sa abot niini, dad-a ninyo ngadto sa pari ang usa ka bangan sa unang mga bunga sa inyong pag-ani."
Leviticus,23,11,"Bayawon niya ang binangan sa atubangan sa Ginoo, aron kini dawaton alang kaninyo. Sa pagkaugma, human sa adlaw nga igpapahulay ang pari magbayaw niini."
Leviticus,23,12,"Ug sa adlaw nga ibayaw ninyo ang binangan, paghalad kamo ug usa ka laking karnero nga usa ka tuig ang kagulangon nga walay tatsa ingon nga usa ka halad nga sunogon alang sa Ginoo."
Leviticus,23,13,"Ang halad nga pagkaon uban niini, nga duha sa napulo ka bahin sa usa ka epha nga pinong harina nga sinagolan ug lana, ihalad kini pinaagi sa kalayo alang sa Ginoo, usa ka kahumot. Ug ang halad nga ilimnon ikaupat nga bahin sa usa ka hin nga bino."
Leviticus,23,14,"Ayaw kamo pagkaon ug pan o lugas nga sinanglag o uhay nga hilaw hangtod niining adlawa, hangtod nga mahalad na ninyo ang halad alang sa inyong Dios. Kini usa ka lagda hangtod sa kahangtoran ngadto sa inyong mga kaliwatan sa tanan ninyo nga puluy-anan,"
Leviticus,23,15,"“Pag-ihap kamo sugod sa adlaw human sa adlaw nga igpapahulay, sugod sa adlaw nga magdala kamo sa binangan sa halad nga binayaw, hangtod sa ikapito nga adlaw nga igpapahulay."
Leviticus,23,16,Mag-ihap kamo ug 50 ka adlaw hangtod sa adlaw sunod sa ikapito nga adlaw nga igpapahulay ug unya maghalad kamo ug bag-o nga halad nga pagkaon alang sa Ginoo.
Leviticus,23,17,"Gikan sa inyong mga puluy-anan magdala kamo ug duha ka pan nga bayawon, gikan sa harina nga duha sa napulo ka bahin sa epha, kini hinimo sa pinong harina, giluto nga adunay patubo, ingon nga gikan sa unang abot alang sa Ginoo."
Leviticus,23,18,"Paghalad kamo uban sa pan, pito ka nating karnero nga tagsa ka tuig ang kagulangon nga walay tatsa ug usa ka laking baka nga nati ug duha ka laking karnero, kini mao ang halad nga sunogon alang sa Ginoo uban sa ilang halad nga pagkaon ug sa ilang mga halad nga ilimnon, usa ka halad pinaagi sa kalayo, usa ka kahumot alang sa Ginoo."
Leviticus,23,19,Paghalad kamo ug usa ka laking kanding ingon nga halad tungod sa sala ug duha ka nating karnero nga laki nga tagsa ka tuig ang kagulangon ingon nga halad sa pakigdait.
Leviticus,23,20,"Ang pari magbayaw niini ingon nga halad nga binayaw sa atubangan sa Ginoo uban ang pan gikan sa unang abot ug ang duha ka nating karnero, kini balaan ngadto sa Ginoo alang sa pari."
Leviticus,23,21,"Himoa ninyo ang pagpahibalo nianang adlawa, paghimo kamo ug usa ka balaan nga panagtigom. Dili kamo magbuhat ug bug-at nga buluhaton. Kini usa ka lagda hangtod sa kahangtoran diha sa tanan ninyong mga puluy-anan hangtod sa tanan ninyong kaliwatan."
Leviticus,23,22,"“Sa dihang mag-ani kamo sa abot sa inyong yuta, ayaw ninyo hutda pag-ani hangtod sa daplin sa inyong uma, ayaw hagdawa ang imong ani, ibilin kini alang sa mga kabos ug alang sa dumuduong. Ako mao ang Ginoo nga inyong Dios.”"
Leviticus,23,23,"Ang Ginoo miingon kang Moises,"
Leviticus,23,24,"“Sultihi ang katawhan sa Israel: Sa ikapito nga bulan, sa unang adlaw sa bulan maoy usa ka balaan nga pahulay alang kaninyo, usa ka balaang panagtigom nga saulogon pinaagi sa pagpatingog sa mga trumpeta."
Leviticus,23,25,Dili kamo magbuhat ug bug-at nga buluhaton; paghalad kamo ug halad pinaagi sa kalayo alang sa Ginoo. ”
Leviticus,23,26,"Ang Ginoo miingon kang Moises,"
Leviticus,23,27,“Apan sa ikanapulo nga adlaw niining ikapito nga bulan mao ang Adlaw sa Pagtabon sa Sala. Kini mao ang panahon sa balaan nga panagtigom ug hikawi ninyo ang inyong kaugalingon ug paghalad kamo ug halad pinaagi sa kalayo alang sa Ginoo.
Leviticus,23,28,"Ug dili kamo magbuhat ug bisan unsang buluhaton niining adlawa kay kini ang adlaw sa pagtabon sa sala, himoon ang pagtabon sa sala alang kaninyo sa atubangan sa Ginoo nga inyong Dios."
Leviticus,23,29,"Kay si bisan kinsa nga dili maghikaw sa iyang kaugalingon niining adlawa, ipahimulag gikan sa iyang katawhan."
Leviticus,23,30,Si bisan kinsa nga magbuhat ug bisan unsa nga buluhaton niining adlawa ipahimulag gikan sa iyang katawhan.
Leviticus,23,31,"Dili kamo magbuhat ug bisan unsa nga buluhaton, kini usa ka lagda hangtod sa kahangtoran hangtod sa inyong kaliwatan diha sa tanan ninyong mga puluy-anan."
Leviticus,23,32,"Kini alang kaninyo usa ka adlaw nga igpapahulay sa balaan nga pahulay ug maghikaw kamo sa inyong kaugalingon, sa ikasiyam nga adlaw sa bulan, gikan sa gabii hangtod sa sunod nga gabii. Tumana ninyo ang inyong adlaw nga igpapahulay.”"
Leviticus,23,33,"Ang Ginoo miingon kang Moises,"
Leviticus,23,34,“Sultihi ang katawhan sa Israel: Sa ikanapulo ug lima nga adlaw niining ikapito nga bulan ug sulod sa pito ka adlaw mao ang Kasaulogan sa mga Balongbalong ngadto sa Ginoo.
Leviticus,23,35,Sa unang adlaw himoon ang usa ka balaan nga panagtigom. Dili kamo magbuhat ug bisan unsa nga buluhaton nga bug-at.
Leviticus,23,36,Pito ka adlaw kamo nga maghalad ug halad pinaagi sa kalayo alang sa Ginoo. Sa ikawalo nga adlaw paghimo kamo ug usa ka balaan nga panagtigom ug paghalad ug usa ka halad pinaagi sa kalayo alang sa Ginoo; kini usa ka balaan nga panagtigom. Dili kamo magbuhat ug buluhaton nga bug-at.
Leviticus,23,37,"“Kini mao ang mga kasaulogan nga gitakda sa Ginoo, nga inyong ipahibalo ingon nga mga panahon sa balaang panagtigom aron sa paghalad ug halad pinaagi sa kalayo alang sa Ginoo, mga halad nga sunogon ug mga halad nga pagkaon, mga inihaw ug mga halad nga ilimnon, ang matag usa sa gitakda nga adlaw niini."
Leviticus,23,38,Kini wala pay labot sa mga adlaw nga igpapahulay sa Ginoo ug sa inyong mga gasa ug sa tanang mga halad nga gipanaad ninyo ug sa tanan ninyong mga halad nga kinabubut-on nga ihatag ninyo sa Ginoo.
Leviticus,23,39,"“Apan sa ikanapulo ug lima nga adlaw sa ikapito nga bulan, sa diha nga makatigom kamo ug abot sa yuta, himoa ninyo ang kasaulogan sa Ginoo sulod sa pito ka adlaw. Ang unang adlaw usa ka pahulay nga balaan ug ang ikawalo nga adlaw usa ka pahulay nga balaan."
Leviticus,23,40,"Sa unang adlaw magkuha kamo ug mga pungpong sa mga bunga sa kahoy nga anindot, mga sanga sa mga palmera, ug mga sanga sa mga kakahoyan nga dahonon, ug mga tangbo sa sapa, ug magkalipay kamo sa atubangan sa Ginoo nga inyong Dios sulod sa pito ka adlaw."
Leviticus,23,41,Himoon ninyo ang kasaulogan alang sa Ginoo sulod sa pito ka adlaw sa tuig. Kini usa ka lagda hangtod sa kahangtoran ngadto sa inyong mga kaliwatan. Himoon ninyo kini sa ikapito nga bulan.
Leviticus,23,42,"Magpuyo kamo diha sa mga balongbalong sulod sa pito ka adlaw, ang tanan nga lumad diha sa Israel magpuyo sa mga balongbalong,"
Leviticus,23,43,"aron mahibalo ang inyong mga kaliwatan nga gipapuyo nako sa mga balongbalong ang katawhan sa Israel, sa diha nga gikuha nako sila gikan sa yuta sa Ehipto. Ako mao ang Ginoo nga inyong Dios.”"
Leviticus,23,44,Ug sa ingon gipahayag ni Moises sa katawhan sa Israel ang mga kasaulogan nga gitakda sa Ginoo.
Leviticus,24,1,"Ang Ginoo miingon kang Moises,"
Leviticus,24,2,“Sugoa ang katawhan sa Israel sa pagdala ug lunsay nga lana sa mga olibo nga pinigis alang sa lampara aron ang lampara magsiga kanunay.
Leviticus,24,3,"Sa gawas sa tabil sa pagpamatuod, sa tolda nga tagboanan, si Aaron magpahimutang niini kanunay gikan sa pagkakilomkilom hangtod sa pagkabuntag sa atubangan sa Ginoo. Kini usa ka lagda hangtod sa kahangtoran ngadto sa inyong mga kaliwatan."
Leviticus,24,4,Ipahimutang niya ang mga lampara sa ibabaw sa lamparahan nga bulawan sa atubangan sa Ginoo.
Leviticus,24,5,"“Pagkuha ug pinong harina ug pagluto niini ug napulog duha ka torta, tagduha ka ikanapulo nga bahin sa usa ka epha nga harina ang matag torta."
Leviticus,24,6,"Ibutang kini sa duha ka laray, unom sa matag laray, ibabaw sa lamisa nga lunsayng bulawan atubangan sa Ginoo."
Leviticus,24,7,Ug butangi ug lunsay nga insenso ang ibabaw sa matag laray aron nga kini malakip sa pan ingon nga usa ka handomanan nga ihalad pinaagi sa kalayo ngadto sa Ginoo.
Leviticus,24,8,"Sa matag adlaw nga igpapahulay ipahimutang kini ni Aaron kanunay sa atubangan sa Ginoo, alang sa katawhan sa Israel, ingon nga usa ka kasabotan hangtod sa kahangtoran."
Leviticus,24,9,"Kini iya ni Aaron ug sa iyang mga anak nga lalaki ug kaonon nila kini didto sa dapit nga balaan kay kini butang nga labing balaan alang kaniya gikan sa mga halad pinaagi sa kalayo alang sa Ginoo, usa ka lagda nga walay kataposan.”"
Leviticus,24,10,Dihay lalaki nga anak sa usa ka babaye nga Israelinhon ug ang iyang amahan usa ka Ehiptohanon nga mikuyog sa katawhan sa Israel. Ug ang lalaki nga anak sa Israelinhon nga babaye ug ang usa ka lalaki nga Israelinhon nag-away didto sa kampo.
Leviticus,24,11,"Ang lalaki nga anak sa babaye nga Israelinhon mipasipala sa Ngalan ug nanunglo. Ug gidala nila siya ngadto kang Moises. Ang iyang inahan ginganlan ug Selomit, anak ni Debri, sa banay ni Dan."
Leviticus,24,12,Ug gibutang nila siya sa bilanggoan hangtod nga ang kabubut-on sa Ginoo ikapadayag na kanila.
Leviticus,24,13,"Unya ang Ginoo miingon kang Moises,"
Leviticus,24,14,"“Dad-a sa gawas sa kampo kadtong nanunglo, ug kadtong tanan nga nakadungog kaniya ipabutang ang ilang mga kamot ibabaw sa iyang ulo ug unya ipabato siya sa tibuok nga katilingban."
Leviticus,24,15,Ug sultihi ang katawhan sa Israel: Si bisan kinsa nga magsulti ug pasipala batok sa iyang Dios magpas-an sa iyang sala.
Leviticus,24,16,"Ug kadtong magpasipala sa ngalan sa Ginoo patyon gayod, ang tibuok nga katilingban magbato kaniya. Mao usab sa dumuduong, sama sa lumad, kon magpasipala siya sa ngalan sa Ginoo, patyon gayod siya."
Leviticus,24,17,Ang makapatay ug tawo patyon.
Leviticus,24,18,"Ang makapatay ug usa ka hayop, mag-ilis niini, kinabuhi sa kinabuhi."
Leviticus,24,19,"Kon ang usa ka tawo makadaot sa iyang isigkatawo, unsay iyang nahimo mao usab ang buhaton kaniya,"
Leviticus,24,20,"piang sa piang, mata sa mata, ngipon sa ngipon, ingon nga nakadaot siya sa usa ka tawo, mao usab kini ang buhaton ngadto kaniya."
Leviticus,24,21,"Ang makapatay ug usa ka hayop mag-ilis niini, apan ang makapatay ug tawo patyon gayod."
Leviticus,24,22,"Usa lamang ka balaod alang sa dumuduong ug alang sa lumad, kay ako mao ang Ginoo nga inyong Dios.”"
Leviticus,24,23,Ug si Moises misulti sa katawhan sa Israel ug gidala nila kadtong nanunglo ngadto sa gawas sa kampo ug siya gibato nila ug mga bato. Ug ang katawhan sa Israel mibuhat sumala sa gisugo sa Ginoo kang Moises.
Leviticus,25,1,"Ang Ginoo miingon kang Moises didto sa Bukid sa Sinai,"
Leviticus,25,2,"“Sultihi ang katawhan sa Israel: Sa inyong pagsulod sa yuta nga gihatag nako kaninyo, ang yuta maggahin ug usa ka pahulay alang sa Ginoo."
Leviticus,25,3,"Sa unom ka tuig magpugas kamo sa inyong yuta, ug sa unom ka tuig magpul-ong kamo sa inyong parasan ug magpupo sa mga bunga niini."
Leviticus,25,4,"Apan ang ikapito nga tuig usa ka tuig nga igpapahulay sa pahulay nga balaan alang sa yuta, usa ka pahulay alang sa Ginoo. Ayaw pugsi ang inyong yuta, ug ayaw pul-ongi ang inyong parasan."
Leviticus,25,5,Kadtong moturok sa inyong yuta gikan sa kaugalingon niini ayaw ninyo aniha ug ang mga paras sa inyong parasan nga wala kapul-ongi ayaw ninyo pupoa. Kini tuig sa balaan nga pahulay alang sa yuta.
Leviticus,25,6,"Ang mga bunga sa tuig sa pagpahulay sa yuta mahimo nga pagkaon ninyo, alang kanimo ug sa imong mga ulipon nga lalaki ug babaye, ug sa imong mga sinuholan ug sa mga dumuduong nga magpuyo uban kanimo."
Leviticus,25,7,"Alang sa imong mga baka ug sa kahayopan nga anaa sa imong yuta, ang tanan nga bunga niini mahimong kaonon."
Leviticus,25,8,"“Mag-ihap ikaw ug pito ka tuig sa pahulay alang kanimo, pito ka pito ka tuig, ug niana ang mga adlaw sa pito ka tuig sa pahulay mahimo kanimo nga 49 ka tuig."
Leviticus,25,9,"Unya patingoga ug kusog ang trumpeta sa ikanapulo nga adlaw sa ikapito nga bulan, sa Adlaw sa Pagtabon sa Sala, patingoga ninyo ang trumpeta ngadto sa tibuok ninyong yuta."
Leviticus,25,10,"Balaanon ninyo ang ika-50 nga tuig ug ipahibalo ninyo ang kagawasan ngadto sa tibuok nga yuta alang sa tanang mga nagpuyo niini. Kini mao ang pagkalipay alang kaninyo, ug mamalik kamo ang matag tawo ngadto sa iyang kaugalingong yuta ug ang matag usa mamalik sa iyang panimalay."
Leviticus,25,11,"Ang ika-50 nga tuig mao ang tuig sa kalipay alang kaninyo. Ayaw kamo pagpugas o pag-ani sa moturok sa iyang kaugalingon diha sa yuta, ayaw pamupo sa paras diha sa parasan nga wala kapul-ongi."
Leviticus,25,12,"Kay kini tuig sa kalipay, kini balaan alang kaninyo. Ang abot sa yuta maoy inyong kaonon."
Leviticus,25,13,"“Niining tuig sa kalipay, ang matag usa kaninyo mamauli sa iyang kaugalingong yuta."
Leviticus,25,14,"Kon magbaligya ikaw ug bisan unsa sa imong isigkatawo, o magpalit ikaw gikan sa imong isigkatawo, ayaw kamo paglimbong sa usa ug usa."
Leviticus,25,15,"Sumala sa gidaghanon sa mga tuig human sa tuig sa kalipay ikaw magpalit gikan sa imong isigkatawo, sumala sa gidaghanon sa mga tuig nga kini may abot ibaligya niya kini."
Leviticus,25,16,"Kon daghan ang mga tuig patas-an nimo ang bili niini ug kon diyotay na lang ang mga tuig paubsan nimo ang bili niini, kay ang gidaghanon sa mga abot maoy iyang gibaligya kanimo."
Leviticus,25,17,"Busa ayaw kamo paglimbong sa usa ug usa, apan kahadloki ninyo ang inyong Dios, kay ako mao ang Ginoo nga inyong Dios."
Leviticus,25,18,"“Busa, buhata ninyo ang akong mga lagda ug tumana ninyo ang akong mga tulumanon ug buhaton ninyo kini ug magpuyo kamo sa yuta nga layo sa kakuyaw."
Leviticus,25,19,Ang yuta maghatag sa iyang abot ug magkaon kamo hangtod sa pagkabusog ug magpuyo kamo niini nga layo sa kakuyaw.
Leviticus,25,20,"Kon moingon kamo, ‘Unsa may among kaonon sa ikapito nga tuig kon dili kami makapugas o mag-ani sa among mga abot?’"
Leviticus,25,21,"Magpadala unya ako sa akong panalangin kaninyo sa ikaunom nga tuig, ug kini magpabunga alang sa tulo ka tuig."
Leviticus,25,22,"Sa dihang magpugas kamo sa ikawalo nga tuig, magkaon pa kamo sa daan nga abot hangtod sa ikasiyam nga tuig, hangtod nga moabot na ang iyang abot, magkaon pa kamo sa daan nga abot."
Leviticus,25,23,"“Ang yuta dili ibaligya sa dayon kay ang yuta akoa, kay kamo mga langyaw ug mga dumuduong uban kanako."
Leviticus,25,24,"Ug sa tanan nga yuta nga inyong nahuptan, itugot ninyo nga malukat kini."
Leviticus,25,25,"Kon ang imong igsoon mahimong kabos ug magbaligya ug diyotay sa iyang kaugalingong yuta, moanha ang iyang labing suod nga kadugo, ug lukaton ang gibaligya sa iyang igsoon."
Leviticus,25,26,"Ug kon walay makalukat niini alang sa maong tawo apan unya mahimo siyang adunahan ug makakaplag siya ug igo nga ikalukat sa yuta,"
Leviticus,25,27,ihapon niya ang mga tuig sa pagkabaligya niini ug ulian niya ang kapin nga nabayad sa tawo nga iyang gibaligyaan ug mopauli siya ngadto sa iyang kaugalingong yuta.
Leviticus,25,28,"Apan kon siya dili makaabot aron ulian niya ang nakapalit, ang iyang gibaligya magpabilin sa kamot sa nakapalit niini hangtod sa tuig sa kalipay, ug sa tuig sa kalipay kini iuli kaniya ug siya mopauli ngadto sa iyang kaugalingong yuta."
Leviticus,25,29,"“Kon ang usa ka tawo magbaligya ug balay nga puluy-anan sulod sa lungsod nga pinaril, siya makahimo sa paglukat niini sulod sa tibuok nga tuig human kini ikabaligya, kay sa tibuok nga tuig may katungod siya sa paglukat niini."
Leviticus,25,30,"Kon kini dili malukat sulod sa usa ka tuig, ang balay nga anaa sa sulod sa lungsod nga pinaril mahimo na nga iyaha na gayod sa nakapalit niini hangtod sa iyang mga kaliwatan; kini dili mauli sa tuig sa kalipay."
Leviticus,25,31,"Apan ang mga balay didto sa mga balangay nga wala liboti ug paril, isipon nga sama sa mga uma gawas sa lungsod, kini mahimo nga lukaton, ug mauli sa tuig sa kalipay."
Leviticus,25,32,"Apan ang mga lungsod sa mga Levihanon, ang mga balay nga anaa sa mga lungsod nga ilang naangkon mahimong lukaton sa mga Levihanon sa bisan unsang panahon."
Leviticus,25,33,"Kon ang usa ka Levihanon dili molukat niini, ang gibaligya nga balay nga anaa sa lungsod nga iyang kaugalingon iuli sa panahon sa tuig sa kalipay, kay ang mga balay diha sa mga lungsod sa mga Levihanon kaugalingon man nila sa taliwala sa katawhan sa Israel."
Leviticus,25,34,Apan ang mga yuta nga pasibsibanan libot sa ilang mga kalungsoran dili mahimong ibaligya kay kini mga butang nga ilang gipanag-iya sa dayon.
Leviticus,25,35,"“Kon ang imong igsoon mahimong kabos ug dili na makabuhi sa iyang kaugalingon, tabangi siya. Magpuyo siya uban kanimo sama sa usa ka langyaw ug dumuduong."
Leviticus,25,36,"Ayaw pagdawat ug tubo gikan kaniya o bisan ganansiya, apan kahadloki ang imong Dios; aron ang imong igsoon magpuyo uban kanimo."
Leviticus,25,37,Ayaw pagpahulam kaniya sa imong salapi nga may tubo o maghatag kaniya sa imong pagkaon aron makaganansiya.
Leviticus,25,38,Ako mao ang Ginoo nga imong Dios nga nagkuha kaninyo gikan sa yuta sa Ehipto aron sa paghatag kaninyo sa yuta sa Canaan ug aron mahimo nga inyong Dios.
Leviticus,25,39,"Kon ang imong igsoon nga duol kanimo mahimong kabos ug ibaligya niya ang iyang kaugalingon kanimo, ayaw siya paalagara ingon nga ulipon,"
Leviticus,25,40,"kondili ingon nga sinuholan nga sulugoon, ingon sa usa ka dumuduong. Magpuyo siya uban kanimo ug mag-alagad kanimo hangtod sa tuig sa kalipay."
Leviticus,25,41,"Unya siya mopahawa gikan kanimo, siya ug ang iyang mga anak uban kaniya ug mopauli siya sa iyang kaugalingong panimalay, ug sa kaugalingong yuta sa iyang amahan mopauli siya."
Leviticus,25,42,"Kay sila akong mga alagad nga akong gikuha gikan sa yuta sa Ehipto, sila dili ibaligya ingon nga mga ulipon."
Leviticus,25,43,"Ayaw pagmando kaniya uban ang kapintas, apan kahadloki ang imong Dios."
Leviticus,25,44,"Mahitungod sa imong mga ulipon nga lalaki ug babaye nga imong mabatonan, mahimo kamong mopalit ug ulipon nga babaye o lalaki gikan sa mga nasod nga naglibot kaninyo."
Leviticus,25,45,"Makapalit kamo gikan sa mga langyaw nga nagpuyo taliwala ninyo ug sa ilang mga kabanayan nga anaa uban kaninyo, nga nangatawo sa inyong yuta ug sila mahimo nga inyong kaugalingon."
Leviticus,25,46,"Mahimo ninyo silang ipasunod alang sa inyong mga anak ingon nga kabilin nga ilang mapanag-iya sa dayon, mahimo silang ulipon ninyo. Apan sa inyong mga igsoon, ang katawhan sa Israel, ayaw kamo pagmando uban ang kapintas."
Leviticus,25,47,"“Kon usa ka langyaw o dumuduong nga uban kanimo mahimong dato ug ang imong igsoon nga tapad kaniya mahimong kabos ug magbaligya sa iyang kaugalingon ngadto sa langyaw o sa dumuduong nga uban kanimo o sa sakop sa panimalay sa dumuduong,"
Leviticus,25,48,human siya mabaligya mahimo siya nga lukaton. Ang usa sa iyang mga igsoon makalukat kaniya
Leviticus,25,49,"o ang iyang uyoan o ang anak sa iyang uyoan makalukat kaniya, o ang duol nga sakop sa iyang kadugo makalukat kaniya, o kon siya mahimong adunahan, makalukat siya sa iyang kaugalingon."
Leviticus,25,50,"Siya makighusay uban sa nakapalit kaniya sukad sa tuig sa pagbaligya niya sa iyang kaugalingon hangtod sa tuig sa kalipay ug ang bili sa iyang paglukat mag-agad sa gidaghanon sa mga tuig, ang panahon nga uban siya sa iyang agalon iphon ingon sa sulugoon nga sinuholan."
Leviticus,25,51,"Kon daghan pa ang mga tuig, sumala niini ulian niya ang bili sa pagpalit kaniya nga maoy bili sa paglukat kaniya."
Leviticus,25,52,"Kon ang mahibilin pipila na lamang ka tuig hangtod sa tuig sa kalipay, makighusay siya uban kaniya ug iuli niya ang iyang salapi ingon nga lukat sumala sa iyang mga tuig sa pag-alagad."
Leviticus,25,53,Ingon sa usa ka sulugoon nga sinuholan sa tinuig isipon siya uban kaniya. Siya dili magmando kaniya uban ang kapintas diha sa imong panan-aw.
Leviticus,25,54,"Apan kon siya dili lukaton nianang mga paagiha, sa tuig sa kalipay siya makagawas, siya ug ang iyang mga anak uban kaniya."
Leviticus,25,55,"Kay alang kanako ang katawhan sa Israel mga alagad, akong mga alagad nga akong gikuha gikan sa yuta sa Ehipto. Ako mao ang Ginoo nga inyong Dios."
Leviticus,26,1,"“Ayaw kamo pagbuhat alang kaninyo ug mga diosdios ug ayaw kamo pagpatindog ug kinulit nga larawan o haligi nga bato, ug ayaw kamo pagbutang ug bato nga kinulitan diha sa inyong yuta aron magyukbo kamo niini, kay ako mao ang Ginoo nga inyong Dios."
Leviticus,26,2,"Matngoni ninyo ang akong mga adlaw nga igpapahulay ug pagbaton kamo ug kataha sa akong balaan nga dapit, ako mao ang Ginoo."
Leviticus,26,3,"“Kon maglakaw kamo diha sa akong mga lagda ug tumanon ninyo ang akong mga sugo ug buhaton ninyo kini,"
Leviticus,26,4,ako maghatag kaninyo ug mga ulan sa ilang panahon ug ang yuta maghatag sa iyang mga abot ug ang mga kahoy sa kapatagan maghatag sa ilang bunga.
Leviticus,26,5,Ang inyong paggiok molungtad hangtod sa pagpamupo ug ang pagpamupo molungtad hangtod sa tingpugas ug magkaon kamo sa inyong pan ngadto sa pagkabusog ug magpuyo kamo nga layo sa kakuyaw diha sa inyong yuta.
Leviticus,26,6,Maghatag ako ug pakigdait diha sa yuta ug manghigda kamo ug walay bisan usa nga makapahadlok kaninyo ug kuhaon ko ang daotan nga mga mananap gikan sa inyong yuta ug dili motadlas sa inyong kayutaan ang espada.
Leviticus,26,7,Gukdon ninyo ang inyong mga kaaway ug mangapukan sila sa inyong atubangan pinaagi sa espada.
Leviticus,26,8,Ang lima kaninyo mogukod sa usa ka gatos ug ang usa ka gatos mogukod sa napulo ka libo ug ang inyong mga kaaway mangapukan sa inyong atubangan pinaagi sa espada.
Leviticus,26,9,Ako mag-atiman kaninyo ug himoon ko kamo nga mabungahon ug padaghanon ug lig-onon nako ang akong kasabotan uban kaninyo.
Leviticus,26,10,Magkaon kamo sa daan nga abot nga dugay nang gitipigan ug habwaon ninyo ang daan tungod kay adunay bag-o.
Leviticus,26,11,Ibutang nako ang akong puluy-anan sa taliwala ninyo ug ako dili magdumot kaninyo.
Leviticus,26,12,Ug maglakaw ako sa taliwala ninyo ug ako mahimong inyong Dios ug kamo mahimo nga akong katawhan.
Leviticus,26,13,Ako mao ang Ginoo nga inyong Dios nga nagkuha kaninyo gikan sa yuta sa Ehipto aron kamo dili maulipon nila. Ug gibunggo nako ang trangka sa inyong yugo ug gipalakaw nako kamo nga tuyhad.
Leviticus,26,14,"“Apan kon kamo dili mamati kanako ug dili magbuhat niining tanang mga sugo,"
Leviticus,26,15,"ug kon isalikway ninyo ang akong mga lagda, ug ang inyong kalag magtamay sa akong mga tulumanon, sa pagkaagi nga dili ninyo buhaton ang tanan nakong sugo, kondili maglapas kamo sa akong kasabotan,"
Leviticus,26,16,"ako usab magbuhat kaninyo niini. Ako magpadala kaninyo ug kalisang, makamatay nga sakit ug hilanat nga makadaot sa mga mata ug kaguol nga ikamatay. Ug walay kapuslanan ang inyong pagpugas sa binhi kay ang inyong mga kaaway maoy mokaon niini."
Leviticus,26,17,Ipaatubang nako ang akong nawong batok kaninyo ug pukanon kamo sa inyong mga kaaway ug ang mga nagdumot kaninyo magmando ibabaw kaninyo ug mangagiw kamo bisan walay maggukod kaninyo.
Leviticus,26,18,"Kon nianang mga butanga dili gihapon kamo mamati kanako, kastigohon ko kamo ug pito ka pilo tungod sa inyong mga sala."
Leviticus,26,19,Lumpagon nako ang garbo sa inyong gahom ug himoon nako ang inyong kalangitan sama sa puthaw ug ang inyong yuta sama sa bronsi.
Leviticus,26,20,Ug ang inyong kusog mahago sa walay kapuslanan kay ang inyong yuta dili man mohatag sa abot niini bisan ang mga kahoy sa yuta dili mohatag sa ilang bunga.
Leviticus,26,21,"“Kon maglakaw kamo nga batok kanako ug kamo dili mamati kanako, dugangan nako ug pito ka pilo ang mga hampak sumala sa inyong mga sala."
Leviticus,26,22,Ipadala nako diha sa inyong taliwala ang mga ihalas nga mananap nga mosakmit sa inyong mga anak gikan kaninyo ug laglagon nila ang inyong kahayopan ug magkadiyotay ang inyong gidaghanon ug ang inyong mga dalan mahimong kamingawan.
Leviticus,26,23,"“Kon dili kamo mobalik kanako pinaagi niining mga butanga, hinuon maglakaw kamo batok kanako,"
Leviticus,26,24,ako usab maglakaw batok kaninyo ug ako gayod maghampak kaninyo sa pito ka pilo tungod sa inyong mga sala.
Leviticus,26,25,Ug dad-an ko kamo ug espada nga manimalos sa pagsupak ninyo sa akong kasabotan ug tigomon kamo sa inyong mga lungsod ug magpadala ako ug kamatay sa taliwala ninyo ug itugyan kamo ngadto sa kamot sa kaaway.
Leviticus,26,26,"Kon balion nako ang tinubdan sa pan, magluto ang napulo ka babaye sa inyong pan diha sa usa ka hudno ug ihatag nila kaninyo ang inyong pan nga tinimbang ug mangaon kamo apan dili kamo mangabusog."
Leviticus,26,27,"“Kon niining tanan dili pa kamo mamati kanako, hinuon maglakaw kamo batok kanako,"
Leviticus,26,28,ako maglakaw batok kaninyo nga adunay kaligutgot ug kastigohon ko kamo pag-usab sa pito ka pilo tungod sa inyong mga sala.
Leviticus,26,29,Kamo magkaon sa unod sa inyong mga anak nga lalaki ug sa unod sa inyong mga anak nga babaye.
Leviticus,26,30,Ug gub-on nako ang inyong mga habog nga dapit ug tumpagon nako ang inyong mga halaran sa insenso ug ibutang nako ang inyong mga lawas nga patay ibabaw sa patay nga lawas sa inyong mga diosdios ug ang akong kalag magdumot kaninyo.
Leviticus,26,31,Ang inyong mga lungsod himoon nako nga kamingawan ug gub-on nako ang inyong mga balaang dapit ug dili nako panimahoon ang kahumot sa inyong humot nga halad.
Leviticus,26,32,Laglagon usab nako ang yuta ug mahibulong ang inyong mga kaaway nga magpuyo niini.
Leviticus,26,33,Patibulaagon kamo nako taliwala sa mga nasod ug laniton nako ang espada ug gukdon kamo ug ang inyong yuta mangatumpag ug mangalaglag ang inyong mga lungsod.
Leviticus,26,34,“Unya ang yuta makapahimulos sa iyang mga tuig nga igpapahulay samtang kini magpabilin nga biniyaan ug samtang kamo atua sa yuta sa inyong mga kaaway. Unya makapahulay ang yuta ug makapahimulos sa iyang mga tuig nga igpapahulay.
Leviticus,26,35,"Samtang magpabilin kini nga biniyaan, kini may pahulay, ang pahulay nga wala mapahimusli niini sa inyong mga tuig nga igpapahulay sa nagpuyo pa kamo niini."
Leviticus,26,36,"Mahitungod sa mga nahabilin kaninyo, luyahon nako ang ilang mga kasingkasing didto sa yuta sa ilang mga kaaway ug ang kinanaas sa usa ka dahon magpakagiw kanila ingon sa usa nga mokagiw gikan sa espada ug mangapukan sila bisan walay maggukod kanila."
Leviticus,26,37,"Mangapandol sila ibabaw sa usa ug usa nga daw miikyas gikan sa espada, bisan walay maggukod kanila, dili kamo makahimo sa pagsukol atubangan sa inyong mga kaaway."
Leviticus,26,38,Ug mangalaglag kamo taliwala sa mga nasod ug ang yuta sa inyong mga kaaway molamoy kaninyo.
Leviticus,26,39,"Ang mga mahibilin kaninyo mangaut-ot didto sa mga yuta sa inyong mga kaaway tungod sa ilang kasal-anan, ug tungod usab sa pagkadaotan sa ilang mga katigulangan mangaut-ot sila sama kanila."
Leviticus,26,40,"“Apan kon isugid nila ang ilang pagkadaotan ug ang pagkadaotan sa ilang mga katigulangan tungod sa ilang kalapasan nga ilang gihimo batok kanako, ug kay naglakaw man sila batok kanako,"
Leviticus,26,41,"nga tungod niana ako naglakaw batok kanila ug nagdala kanila ngadto sa yuta sa ilang mga kaaway, apan unya kon ipaubos nila ang ilang kasingkasing nga daotan, ug magbayad tungod sa ilang kasal-anan,"
Leviticus,26,42,hinumdoman nako ang akong kasabotan uban kang Jacob ug akong hinumdoman ang akong kasabotan uban kang Isaac ug ang akong kasabotan uban kang Abraham ug akong hinumdoman ang yuta.
Leviticus,26,43,Apan ang yuta mabiyaan nila ug mapahimuslan ang iyang mga tuig nga igpapahulay samtang kini magpabilin nga biniyaan nga wala sila ug magbayad sila tungod sa ilang kasal-anan kay ilang gisalikway ang akong mga tulumanon ug ang ilang kalag nagdumot sa akong mga lagda.
Leviticus,26,44,"Apan bisan pa niining tanan, sa dihang atua sila sa yuta sa ilang mga kaaway, ako dili magsalikway kanila o magdumot kanila aron sa paglaglag gayod kanila ug sa paglapas sa akong kasabotan kanila kay ako mao ang Ginoo nga ilang Dios;"
Leviticus,26,45,"kondili, tungod kanila hinumdoman nako ang kasabotan uban sa ilang mga katigulangan nga akong gikuha gikan sa yuta sa Ehipto, diha sa panan-aw sa mga nasod aron ako mahimong ilang Dios: ako mao ang Ginoo. ”"
Leviticus,26,46,Kini mao ang mga lagda ug mga tulumanon ug mga balaod nga gihimo sa Ginoo taliwala kaniya ug sa katawhan sa Israel didto sa Bukid sa Sinai pinaagi kang Moises.
Leviticus,27,1,"Ang Ginoo miingon kang Moises,"
Leviticus,27,2,"“Sultihi ang katawhan sa Israel: Sa diha nga ang usa ka tawo maghimo ug pinasahi nga panaad nga tawo ngadto sa Ginoo, sumala sa imong paghatag ug bili,"
Leviticus,27,3,"ang bili nga imong ihatag sa mga lalaki nga nagpanuigon ug 20 ngadto sa 60 ka tuig, kinahanglan 50 ka siklo nga plata sumala sa siklo sa balaang dapit."
Leviticus,27,4,"Kon kini babaye, ang bili nga ihatag 30 ka siklo."
Leviticus,27,5,"Kon nagpanuigon ug lima ngadto sa 20 ka tuig, ang ihatag nga bili niini, sa lalaki, 20 ka siklo, ug sa babaye napulo ka siklo."
Leviticus,27,6,"Kon nagpanuigon ug usa ka bulan ngadto sa lima ka tuig, ang ihatag nga bili sa lalaki lima ka siklo nga plata ug sa babaye, ang ihatag nga bili tulo ka siklo nga plata."
Leviticus,27,7,"Kon nagpanuigon ug 60 ka tuig ngadto sa ibabaw, kon siya lalaki, ang ihatag nga bili napulo ug lima ka siklo, ug sa babaye napulo ka siklo."
Leviticus,27,8,"Apan kon siya kabos kaayo sa pagbayad sa bili nga imong gihatag, dad-on siya ngadto sa atubangan sa pari, ug ang pari magbanabana sa iyang bili sumala sa mahimo sa nanaad, ang pari maghatag kaniya ug bili."
Leviticus,27,9,"“Kon mananap ang ihalad sa mga tawo ngadto sa Ginoo, ang tanan nga ihatag sa tawo ngadto sa Ginoo balaan."
Leviticus,27,10,"Dili kini niya ilisan o bayloan, ang maayo sa dili maayo o ang dili maayo sa maayo. Ug kon bayloan ang usa ka mananap sa laing mananap, kini ug ang gibaylo mahimong balaan."
Leviticus,27,11,"Kon kini mananap nga hugaw, nga dili angay nga ihalad ingon nga halad alang sa Ginoo, unya ang mananap iyang ibutang sa atubangan sa pari,"
Leviticus,27,12,"ug ang pari maghatag ug bili niini, maayo ba o dili; ingon nga ikaw, ang pari, maghatag ug bili niini, busa mao na kini."
Leviticus,27,13,"Apan kon siya buot molukat niini, idugang niya ang ikalima nga bahin sa gihatag nga bili niini."
Leviticus,27,14,"“Sa diha nga ang usa ka tawo maghalad sa iyang balay aron mabalaan ngadto sa Ginoo, ang pari maghatag ug bili niini, maayo ba kini o dili. Sumala sa pagbili sa pari niini, mao na kini."
Leviticus,27,15,"Apan kon ang maghalad niini molukat sa iyang balay, magdugang siya sa ikalima nga bahin sa bili niini pinaagi sa salapi ug kini maiya."
Leviticus,27,16,"“Kon ang usa ka tawo maghalad ug bahin sa yuta nga iyang napanunod ngadto sa Ginoo, ang imong ihatag nga bili ipasikad sa iyang ikapugas niini, ang kapugsan ug usa ka homer nga sebada magbili ug 50 ka siklo nga plata."
Leviticus,27,17,"Kon ihalad niya ang iyang yuta sukad sa tuig sa kalipay, sumala sa imong gihatag nga bili, mao gayod kini."
Leviticus,27,18,"Apan kon siya maghalad sa iyang yuta human sa tuig sa kalipay, ang pari mag-ihap sa bili sa salapi alang niini sumala sa mga tuig nga mahibilin hangtod sa tuig sa kalipay ug kuhaan ang gihatag nga bili."
Leviticus,27,19,"Kon ang naghalad sa yuta buot gayod nga molukat niini, magdugang siya sa ikalima nga bahin sa salapi sa imong gihatag nga bili niini ug kini magpabilin nga iya."
Leviticus,27,20,"Kon siya dili molukat sa yuta, o ang yuta gikabaligya niya sa laing tawo, dili na gayod kini malukat."
Leviticus,27,21,"Apan sa diha nga mapalingkawas na ang yuta sa tuig sa kalipay, mabalaan kini ngadto sa Ginoo ingon nga yuta nga hinalad. Ang pari mao ang makapanag-iya niini."
Leviticus,27,22,"Ug kon ihalad niya ngadto sa Ginoo ang yuta nga iyang gipalit, yuta nga dili kabahin sa iyang napanunod,"
Leviticus,27,23,ang pari mag-ihap sa bili niini hangtod sa tuig sa kalipay ug nianang adlawa bayran niya ang bili nga imong gihatag ingon nga usa ka butang nga balaan alang sa Ginoo .
Leviticus,27,24,"Sa tuig sa kalipay ang yuta mahibalik ngadto sa iyang gipalitan niini, ngadto sa tag-iya niini pinaagi sa pagpanunod."
Leviticus,27,25,"Ug ang tanan nimong paghatag ug bili ipasikad sa siklo sa balaang dapit, ang siklo adunay kawhaan ka gerah."
Leviticus,27,26,"“Apan ang kamagulangan sa mga mananap, tungod kay ang kamagulangan iya sa Ginoo, walay si bisan kinsa nga maghalad niini, baka o karnero, kini iya sa Ginoo."
Leviticus,27,27,"Kon kini gikan sa mga mananap nga hugaw, lukaton nila sumala sa bili nga imong ihatag ug magdugang niini sa ikalima nga bahin, ug kon dili nila lukaton, ibaligya kini sumala sa bili nga imong gihatag."
Leviticus,27,28,"“Apan walay bisan unsa nga butang nga hinalad nga ihalad sa usa ka tawo ngadto sa Ginoo gikan sa tanan nga iyaha, bisan sa tawo o sa mga mananap o sa mga yuta nga iyang kaugalingon nga ibaligya o lukaton. Ang tanan nga hinalad butang nga labing balaan alang sa Ginoo."
Leviticus,27,29,"Walay si bisan kinsa nga hinalad nga laglagon gikan sa katawhan nga malukat, patyon gayod siya."
Leviticus,27,30,"“Ang tanan nga ikapulo sa yuta, gikan sa binhi sa yuta o sa bunga sa mga kahoy, iya sa Ginoo, kini butang nga balaan alang sa Ginoo."
Leviticus,27,31,"Kon adunay buot nga molukat sa bisan unsa sa iyang ikapulo, idugang niya ang ikalima nga bahin sa bili niini."
Leviticus,27,32,"Ug ang tanan nga ikapulo sa mga baka o sa mga karnero, bisan unsa nga moagi ilalom sa sungkod, ang ikapulo niini balaan ngadto sa Ginoo."
Leviticus,27,33,"Dili siya magsusi kon maayo ba kini o dili, dili usab kini bayloan ug kon bayloan gayod kini niya, ang iyang ibaylo ug ang gibayloan mahimong balaan, kini dili malukat.”"
Leviticus,27,34,Kini mao ang mga sugo nga gisugo sa Ginoo kang Moises alang sa katawhan sa Israel didto sa Bukid sa Sinai.

book,chapter,verse_number,text
Genesis,1,1,"Ha tinikangan, han pagtuha han Dyos han bug-os nga kalibutan ug han mga butang ha kalangitan"
Genesis,1,2,"an tuna waray katuhayan ngan waray pa sulod nga bisan ano nga butang. Putos hin kasisidman an mabalod nga kalalawdan nga nakalukop han ngatanan nga mga butang, ngan nahanoy ha bawbaw han tubig an gahom han Dyos."
Genesis,1,3,"Niyan nagsiring an Dyos, “Magkamay-ada kapawa”—ngan pinmakita an kapawa."
Genesis,1,4,"Nalipay an Dyos han iya hinkit-an. Ngan ginlain niya han kasisidman an kapawa,"
Genesis,1,5,ngan ginngaranan niya nga “Adlaw” an kapawa ug “Gab-i” an kasisidman. Linmabay an kagab-ihon ngan inmabot an aga—amo adto an syahan nga adlaw.
Genesis,1,6,"Niyan nagsiring an Dyos, “Magkamay-ada panganoron nga magbubuhag han katubigan basi magkaduha ka lain nga dapit”—ngan natuman ini. Sanglit ginhimo han Dyos an panganoron nga amo an nagbuhag han katubigan; may katubigan ha ilarom han panganoron ngan may-ada liwat ha bawbaw hini."
Genesis,1,7,"Niyan nagsiring an Dyos, “Magkamay-ada panganoron nga magbubuhag han katubigan basi magkaduha ka lain nga dapit”—ngan natuman ini. Sanglit ginhimo han Dyos an panganoron nga amo an nagbuhag han katubigan; may katubigan ha ilarom han panganoron ngan may-ada liwat ha bawbaw hini."
Genesis,1,8,Ginngaranan niya nga “Langit” an panganoron. Linmabay an kagab-ihon ngan inmabot an aga—amo adto an ikaduha nga adlaw.
Genesis,1,9,"Niyan nagsiring an Dyos, “An katubigan ha ubos han langit magtirok ngadto hin usa nga dapit basi pumakita an kamad-an,”—ngan natuman ini."
Genesis,1,10,"Ginngaranan niya nga “Tuna” an kamad-an, ngan “Dagat” an nagtirok nga katubigan. Ngan nalipay an Dyos han iya hinkit-an."
Genesis,1,11,"Niyan nagsiring hiya, “Magpaturok an tuna han magkalainlain nga mga tanom, adton mga nahatag hin binhe ngan adton mga nahatag hin bunga”—ngan natuman ini."
Genesis,1,12,"Sanglit tinmurok ha tuna an magkalainlain nga mga tanom, ngan nalipay an Dyos han iya hinkit-an."
Genesis,1,13,Linmabay an kagab-ihon ngan inmabot an aga—amo adto an ikatulo nga adlaw.
Genesis,1,14,"Niyan nagsiring an Dyos, “Magpakita didto ha langit in mga suga nga maglalain han adlaw ug han gab-i, ngan amo an panigamnan han pagtikang han mga adlaw, mga tuig, ngan mga siringbahan nga pyesta;"
Genesis,1,15,masiga ini hira didto ha langit basi makahatag ha tuna hin kapawa”—ngan natuman ini.
Genesis,1,16,Sanglit ginhimo han Dyos an duha nga dagko nga mga suga; an usa nga dako nga suga maghahatag hin kapawa ha bug-os nga adlaw ngan an ikaduha nga suga ha bug-os nga gab-i; naghimo liwat hiya han mga bitoon.
Genesis,1,17,"Iginbutang niya an mga suga didto ha langit basi makalamrag han tuna,"
Genesis,1,18,"makapawa ha bug-os nga adlaw ug gab-i, ngan basi malain han kasisidman an kapawa. Ngan nalipay an Dyos han iya hinkit-an."
Genesis,1,19,Linmabay an kagab-ihon ngan inmabot an aga—amo adto an ikaupat nga adlaw.
Genesis,1,20,"Niyan nagsiring an Dyos, “Malukop hin magkalainlain nga buhi nga mga binuhat an katubigan, ngan maluob hin katamsihan an kahanginan.”"
Genesis,1,21,"Sanglit gintuha han Dyos an dagko nga kamanampan ha dagat, an magkalainlain nga mga binuhat nga nag-uokoy ha tubig, ngan an magkalainlain nga katamsihan. Ngan nalipay an Dyos han iya hinkit-an."
Genesis,1,22,"Ginbendisyonan niya ini ngatanan ngan ginsiring an mga binuhat nga nag-uokoy ha tubig nga magdamo ini hira ngan pun-on nira an kadagatan, ngan ginsiring niya an katamsihan nga magdamo liwat hira."
Genesis,1,23,Linmabay an kagab-ihon ngan inmabot an aga—amo adto an ikalima nga adlaw.
Genesis,1,24,"Niyan nagsiring an Dyos, “Magkamay-ada an tuna magkalainlain nga kamanampan: ihayop ngan ihalas, dagko ngan gudti”—ngan natuman ini."
Genesis,1,25,Sanglit ginhimo han Dyos ini ngatanan ngan nalipay hiya han iya hinkit-an.
Genesis,1,26,"Niyan nagsiring an Dyos, “Ngan yana paghihimoon ta an tawo; ha aton panagway ug ladawan hihimoon ta hiya. Maghahadi hiya han kaisdaan, katamsihan, ngan han ngatanan nga kamanampan, ihayop ngan ihalas, dagko ngan gudti!”"
Genesis,1,27,"Sanglit gintuha han Dyos an tawo, nga ginhimo hiya nga sugad ha iya ngahaw. Nagtuha hiya hin lalake ug babaye,"
Genesis,1,28,"ginbendisyonan hira ngan ginsiring, “Magkamay-ada kamo damo nga mga anak, basi mag-ukoy ha bug-os nga tuna an iyo mga tulin ngan paghadian nira ini. Iginbubutang ko kamo nga tinaporan han kaisdaan, han katamsihan, ngan han ngatanan nga ihalas nga kamanampan."
Genesis,1,29,Iginhatag ko an ngatanan nga magkalainlain nga mga binhe ngan an ngatanan nga magkalainlain nga mga bunga nga iyo kakaonon;
Genesis,1,30,kundi iginhatag ko an kabanwaan ngan an mga tanom para han ngatanan nga ihalas nga kamanampan ngan han ngatanan nga katamsihan”—ngan natuman ini.
Genesis,1,31,Nakita han Dyos an ngatanan nga iya ginhimo ngan nalipay hiya hin duro. Linmabay an kagab-ihon ngan inmabot an aga—amo adto an ikaunom nga adlaw.
Genesis,2,1,Sanglit nahuman an bug-os nga kalibutan ngan an mga butang ha kalangitan.
Genesis,2,2,"Dida han ikapito ka adlaw, nahuman han Dyos an iya mga gintuha, ngan pinmahuway hiya."
Genesis,2,3,"Ginbendisyonan niya an ikapito nga adlaw ngan ginlain niya ini sugad nga usa nga talagsaon nga adlaw, kay hito nga adlaw nahuman niya an iya pagtuha ngan hinmunong na hiya hin pagtuha."
Genesis,2,4,"Ngan amo ini an paagi han pagtuhaa han bug-os nga kalibutan ngan han ngatanan nga aada ha langit. Han paghimoa han Ginoo nga Dyos han bug-os nga kalibutan,"
Genesis,2,5,"waray pa mga tanom dida han tuna ngan waray pa naturok nga mga binhe, kay waray pa man hiya magpadara hin uran, ngan waray pa tawo nga nag-uuma han tuna."
Genesis,2,6,Kundi naawas in tubig tikang ha ilarom han tuna ngan amo an nagtutubig han tuna.
Genesis,2,7,Niyan kinmuha an Ginoo nga Dyos hin tuna ngan naghimo hiya hin tawo; gininhawaan niya an irong han tawo ngan nabuhi an tawo.
Genesis,2,8,"Niyan nagbutang an Ginoo nga Dyos hin usa nga tanaman didto ha Eden, didto ha Sinirangan, ngan didto iginbutang niya an tawo nga iya ginhimo."
Genesis,2,9,"Ginpaturok niya didto an ngatanan nga magkalainlain nga magtahom nga mga kahoy nga nahatag hin magrasa nga mga bunga. Didto ha butnga han tanaman nakadto an kahoy nga nahatag hin kinabuhi, ngan an kahoy nga nahatag hin pakasabot han maupay ngan han maraot."
Genesis,2,10,Naawas in usa nga salog didto ha Eden ngan nagtutubig han tanaman; ha unhan han Eden nagsasanga ini ngan nahihimo nga upat nga mga salog.
Genesis,2,11,An syahan nga salog amo an Pison; naawas ini palibot han katunaan han Havila. (
Genesis,2,12,Aadto hiaagii an puraw nga bulawan ngan an talagsaon liwat nga pahamot ngan mahal nga mga bato.)
Genesis,2,13,An ikaduha nga salog amo an Gihon; naawas ini palibot han katunaan han Cus.
Genesis,2,14,"An ikatulo nga salog amo an Tigris nga naawas ha sinirangan han Asiria, ngan an ikaupat nga salog amo an Eufrates."
Genesis,2,15,Niyan iginbutang han Ginoo nga Dyos an tawo didto han Tanaman han Eden basi niya pag-umhon ngan pagbantayan.
Genesis,2,16,"Ginsiring hiya han Dyos, “Makakakaon ka han bunga han bisan ano nga kahoy dinhe ha tanaman,"
Genesis,2,17,"labot han kahoy nga nahatag hin pakasabot han maupay ngan han maraot. Kinahanglan diri ka kumaon han bunga hito nga kahoy; kon kumaon ka hito, mapatay ka hito manta nga adlaw.”"
Genesis,2,18,"Niyan nagsiring an Ginoo nga Dyos, “Diri maupay nga mag-usaan la an tawo. Maghihimo ako hin angay niya nga kaupod-upod nga mabulig ha iya.”"
Genesis,2,19,"Sanglit kinmuha hiya hin tuna ngan iya ginhimo an ngatanan nga kamanampan, ngan an ngatanan nga katamsihan, ngan gindara ini han Dyos ngadto han tawo basi pagngaranan niya ngatanan; sanglit amo ini an pagkamay-ada nira mga ngaran."
Genesis,2,20,"Sanglit ginngaranan han tawo an ngatanan nga katamsihan, ngan an ngatanan nga kamanampan; kundi waray gud usa ha ira nga angay nga kaupod-upod hin pagbulig ha iya."
Genesis,2,21,"Niyan dida han pagkaturog han tawo ginpahimuok hiya han Ginoo nga Dyos, ngan samtang hinmumuokan hiya, kinuha han Dyos in usa han mga gusok han tawo ngan ginputos ini hin unod."
Genesis,2,22,"Ginhimo niya in usa nga babaye tikang han gusok nga ginkuha niya tikang han lalake, ngan gindara niya an babaye ngadto han lalake."
Genesis,2,23,"Niyan nagsiring an lalake, “Iini na gud man in usa nga sugad ha akon kapareho— Tul-an nga tikang han akon tul-an, ngan unod nga tikang han akon unod. Tatawgon hiya nga ‘Babaye’ kay kinuha hiya tikang han lalake.”"
Genesis,2,24,"Sanglit amo ini an hinungdan nga an lalake kinahanglan bumaya han amay ug iroy niya ngan makigtampo han iya asawa, ngan hira nga duha uusa na la."
Genesis,2,25,"Mga hubo-lubas nga duha an lalake ngan an babaye, kundi waray hira pagkaawod."
Genesis,3,1,"Niyan an halas amo gud an labi ka listo han ngatanan nga mananap nga ginhimo han Ginoo nga Dyos. Ginpakianhan han halas an babaye, “Tinuod ba nga gindid-an kamo han Dyos hin pagkaon hin bunga tikang hin bisan ano nga kahoy dinhe han tanaman?”"
Genesis,3,2,"Binmaton an babaye, “Makakakaon kami han bunga hin bisan ano nga kahoy dinhe han tanaman,"
Genesis,3,3,"labot han kahoy nga aada ha butnga han tanaman. Gindid-an kami han Dyos hin pagkaon han bunga hito nga kahoy, o bisan pagkamkam hito; kon amon ini pagbuhaton, mapatay kami.”"
Genesis,3,4,"Binmaton an halas, “Buwa ito; diri kamo mapatay."
Genesis,3,5,"Ginsiring ito han Dyos kay maaram hiya nga kon kumaon kamo han bunga, masusugad kamo han Dyos, ngan makakasabot kamo han maupay ngan han maraot.”"
Genesis,3,6,"Kinmita an babaye han kamatahom han kahoy ngan han kamarasa kaonon han bunga hini, ngan nakahunahuna hiya nga maupay gud an may-ada kinaadman. Sanglit kinmuha hiya hin pira ka bug-os nga bunga ngan kinmaon hiya. Niyan gintagan niya an iya bana ngan kinmaon liwat hiya hini."
Genesis,3,7,"Han pakakaon gudla nira hini, nahibaro hira ngan nakasabot nga mga hubo hira; sanglit naghimo hira hin tapis hin mga dahon hin igos basi katabonan an ira lawas."
Genesis,3,8,"Hito ngahaw nga kulopay hinbatian nira an Ginoo nga Dyos nga naglalakat dida han tanaman, ngan tinmago hira ha iya dida han kakahoyan."
Genesis,3,9,"Kundi gintawag han Ginoo nga Dyos an lalake, “Hain ka?”"
Genesis,3,10,"Binmaton hiya, “Hinbatian ko ikaw dinhe han tanaman; nahadlok ako ngan tinmago ako ha imo, kay hubo ako.”"
Genesis,3,11,“Hin-o an nagsumat ha imo nga hubo ka?” nagpakiana an Dyos. “Kinmaon ka ba han bunga nga igindiri ko ha imo?”
Genesis,3,12,"Binmaton an lalake, “Gintagan ako han babaye nga imo iginbutang dinhe nga kaupod nakon, ngan kinmaon ako.”"
Genesis,3,13,"Ginpakianhan han Ginoo nga Dyos an babaye, “Kay ano nga ginbuhat mo ini?” Binmaton hiya, “Ginlimbongan ako han halas hin pagkaon hini.”"
Genesis,3,14,"Niyan ginsiring han Ginoo nga Dyos an halas, “Tungod hini pagsisirotan ko ikaw; han ngatanan nga kamanampan ikaw la mag-aantos hini nga gaba: tikang yana ha imo tiyan magdadanas ka ngan tapotapo an imo kakaonon samtang buhi ka pa."
Genesis,3,15,"Hihimoon ko nga magkaaway kamo—hi ikaw ngan han babaye; dayuday magkaaway an iya ngan an imo mga tulin. An iya mga tulin amo an madugmok han imo ulo, ngan pagtutukbon man nimo an iya tikod.”"
Genesis,3,16,"Ngan nagsiring hiya ngadto han babaye, “Dudugangan ko an imo kakurian dida ha imo pagburod ngan an imo kasakitan dida ha imo pag-anak. Bisan pa ngani hini, mahigugma ka la gihapon han imo bana, ngan hiya magpapangulo ha imo.”"
Genesis,3,17,"Ngan nagsiring hiya ngadto han lalake, “Namati ka han imo asawa ngan kinmaon ka han bunga nga igindiri ko ha imo. Tungod han imo ginbuhat, higagabaan an tuna. Magkakabudlay ka hin duro ha bug-os mo nga kinabuhi hin pagpabunga hini hin igo nga pagkaon para ha imo."
Genesis,3,18,"Maturok ha tuna in katungkan ngan kasapinitan, ngan an imo kakaonon amo an mga tanom ha kapatagan."
Genesis,3,19,"Igbabalhas ka gud ngan gugul-a ka hin tinuod hin pagpabunga han tuna hin pagkaon ngada han pagbalik mo ngadto han tuna nga ginhimo ha imo. Ginhimo ka tikang hin tuna, ngan mabalik ka liwat hin ka tuna.”"
Genesis,3,20,Ginngaranan ni Adan an iya asawa nga Eva kay amo hiya an iroy han ngatanan nga mga tawo.
Genesis,3,21,"Ngan naghimo an Ginoo nga Dyos hin mga panapton nga anit hin mananap para kan Adan ngan han iya asawa, ngan iya ginbadoan hira."
Genesis,3,22,"Niyan nagsiring an Ginoo nga Dyos, “Yana nahimo na an tawo nga sugad ha aton ngan nasabot na han maupay ngan han maraot. Kinahanglan diri hiya pagtugotan hin pagkaon hin bunga tikang han kahoy nga nahatag hin kinabuhi, ngan mabuhi hin kadayonan.”"
Genesis,3,23,Sanglit ginpaiwas hiya han Ginoo nga Dyos tikang han Tanaman han Eden ngan ginpapag-uma hiya han tuna nga ginhimo ha iya.
Genesis,3,24,"Niyan ginbutangan niya didto han sinirangan nga dapit han tanaman hin buhi nga mga binuhat, ngan hin usa nga nag-iidlap nga espada nga waray hunong hin pagbinirik. Ginbuhat ini basi waray makahirani nga bisan hin-o han kahoy nga nahatag hin kinabuhi."
Genesis,4,1,"Niyan nakighilawas hi Adan kan Eva nga iya asawa. Nagburod hi Eva ngan nag-anak hin lalake ngan nagsiring, “Tungod han bulig han Ginoo nagkamay-ada ako anak nga lalake.” Sanglit iya ginngaranan hiya nga Cain."
Genesis,4,2,"Ngan nag-anak liwat hi Eva hin lain nga lalake, hi Abel. Nahimo hi Abel nga usa nga magmarangno hin mga karnero, kundi parauma hi Cain."
Genesis,4,3,Usa ka adlaw nagdara hi Cain hin mga abot han iya inani ngan iya iginhalad ini ngadto han Ginoo .
Genesis,4,4,"Niyan nagdara hi Abel han suhag nga nati nga karnero nga igin-anak hin usa han iya mga karnero, gin-ihaw ini, ngan iginhatag an gimamay-upayi nga mga bahin hini. Nalipay an Ginoo kan Abel ngan han iya halad,"
Genesis,4,5,kundi iginsikway niya hi Cain ngan an iya halad. Napungot hin duro hi Cain ngan nagkuriot hiya hin kasina.
Genesis,4,6,"Niyan nagsiring an Ginoo kan Cain, “Kay ano nga nasisina ka? Kay ano nga nagkukuriot ka?"
Genesis,4,7,"Kon maupay an imo ginbuhat, mahiyomhiyom ka unta; kundi tungod nga maraot an imo ginbuhat, nagama ha imo an sala ngan karuyag na hikaptan ka niya, sanglit kinahanglan nga madaog ini nimo.”"
Genesis,4,8,"Niyan nagsiring hi Cain kan Abel nga iya bugto, “Tana, pakadto kita didto ha kaumhan.” Han nakadto na hira han kaumhan, dinasmagan ni Cain an iya bugto ngan ginpatay niya."
Genesis,4,9,"Pinmakiana kan Cain an Ginoo , “Hain na hi Abel nga imo bugto?” Binmaton hiya, “Ambot. Ako ba an magmarangno han akon bugto?”"
Genesis,4,10,"Niyan nagsiring an Ginoo , “Kay ano nga ginbuhat mo ini nga makangingirhat nga butang? Nagoliat ngadi ha akon tikang ha tuna an dugo han imo bugto sugad hin goliat hin pagbulos."
Genesis,4,11,Yana gagabaan ka ngan diri ka na makakag-uma han tuna nga hinumban han dugo han imo bugto ngan an tuna daw binmuka han iya baba basi makausop han dugo han imo bugto nga imo ginpatay.
Genesis,4,12,"Kon mag-uma ka, diri mahatag hin bisan ano nga abot an tuna; maglilinayawlayaw ka nga waray himangkaagan ug urokyan ha bawbaw han tuna.”"
Genesis,4,13,"Ngan ginsiring ni Cain an Ginoo , “Makuri ko ini maantos nga kastigo."
Genesis,4,14,"Ginpapaiwas mo ako tikang han tuna ngan tikang ha imo atubangan. Maglilinayawlayaw ako nga waray urokyan ha bawbaw han tuna, ngan pagpapatayon ako han bisan hin-o nga makaagi ha akon.”"
Genesis,4,15,"Kundi binmaton an Ginoo , “Diri ini mahinanabo. Kon may-ada magpatay ha imo, pagbabaydan liwat ini hin pito nga kinabuhi.” Sanglit ginbutangan han Ginoo hi Cain hin tigaman basi diri hiya pagpatayon han bisan hin-o nga makakita ngan igkatapo niya."
Genesis,4,16,Ngan pinmahirayo hi Cain han Ginoo ngan nag-ukoy hiya didto hin usa nga tuna nga ginngaranan nga Nod ha sinirangan han Eden.
Genesis,4,17,"Nag-anak hin usa nga lalake hira Cain ngan han iya asawa, ngan ginngaranan hiya nga Enoc. Niyan nagtindog hi Cain hin syudad ngan isinangay ini han iya anak."
Genesis,4,18,May-ada usa nga anak nga lalake hi Enoc nga ginngaranan nga Irad nga amo an amay ni Mehujael nga amay ni Matusael nga amay ni Lamec.
Genesis,4,19,May duha nga mga asawa hi Lamec: hira Ada ug Zila.
Genesis,4,20,Nag-anak hi Ada kan Jabal nga amo an ginikanan hadton mga magmarangno hin kahayopan ngan nag-uokoy dida hin mga tulda.
Genesis,4,21,An iya bugto amo hi Jubal nga ginikanan han ngatanan nga mga musikero nga nagtutukar han arpa ngan han plauta.
Genesis,4,22,Nag-anak hi Zila kan Tubal-cain nga maghirimo hin magkalainlain nga mga garamiton tikang hin bronse ug puthaw. Hi Naama amo an babaye nga bugto ni Tubal-cain.
Genesis,4,23,"Ginsiring ni Lamec an iya kaasaw-an, “Ada ug Zila, pamatii ako. Nakamatay ako hin batan-on nga lalake kay ginsuntok ako niya."
Genesis,4,24,"Kon pito nga kinabuhi an iginbabayad para hin pagpatay kan Cain, setentay siete nga kinabuhi an igbabayad kon pagpatayon ako.”"
Genesis,4,25,"Nag-anak liwat hin lain nga lalake hira Adan ngan han iya asawa. Nagsiring hi Eva kan Adan, “Gintagan ako han Dyos hin usa nga anak nga lalake nga liwan kan Abel nga ginpatay ni Cain.” Sanglit iya ginngaranan nga Set an bata."
Genesis,4,26,May-ada usa nga anak nga lalake hi Set nga ginngaranan niya nga Enos. Amo adto an panahon nga nagtikang an mga tawo hin pagsangpit ngan pagsingba han baraan nga ngaran han Ginoo .
Genesis,5,1,"Amo ini an lista han mga tulin ni Adan. (Han pagtuhaa han Dyos han mga tawo, iya ginhimo hira nga ladawan han Dyos."
Genesis,5,2,"Iya gintuha hira nga lalake ug babaye, ginbendisyonan hira, ngan ginngaranan hira nga “Tawo”.)"
Genesis,5,3,"Han 130 na an panuigon ni Adan, nagkamay-ada hiya usa nga anak nga lalake nga supo gud ha iya, ngan iya ginngaranan nga Set."
Genesis,5,4,"Kahuman katawo ni Set, nabuhi pa hi Adan hin 800 ka tuig. May-ada pa hiya iba nga mga anak,"
Genesis,5,5,ngan namatay hiya ha panuigon nga 930.
Genesis,5,6,"Han 105 na hi Set, nagkamay-ada hiya anak nga lalake nga hi Enos,"
Genesis,5,7,"ngan nabuhi pa hi Set hin 807 ka tuig. May-ada pa hiya iba nga mga anak,"
Genesis,5,8,ngan namatay hiya ha panuigon nga 912.
Genesis,5,9,"Han 90 na hi Enos, nagkamay-ada hiya anak nga lalake nga hi Kenan,"
Genesis,5,10,"ngan nabuhi pa hi Enos hin 815 ka tuig. May-ada pa hiya iba nga mga anak,"
Genesis,5,11,ngan namatay hiya ha panuigon nga 905.
Genesis,5,12,"Han 70 na hi Kenan, nagkamay-ada hiya anak nga lalake nga hi Mahalalel,"
Genesis,5,13,"ngan nabuhi pa hi Kenan hin 840 ka tuig. May-ada pa hiya iba nga mga anak,"
Genesis,5,14,ngan namatay hiya ha panuigon nga 910.
Genesis,5,15,"Han 65 na hi Mahalalel, nagkamay-ada hiya anak nga lalake nga hi Jared,"
Genesis,5,16,"ngan nabuhi pa hi Mahalalel hin 830 ka tuig. May-ada pa hiya iba nga mga anak,"
Genesis,5,17,ngan namatay hiya ha panuigon nga 895.
Genesis,5,18,"Han 162 na hi Jared, nagkamay-ada hiya anak nga lalake nga hi Enoc,"
Genesis,5,19,"ngan nabuhi pa hi Jared hin 800 ka tuig. May-ada pa hiya iba nga mga anak,"
Genesis,5,20,ngan namatay hiya ha panuigon nga 962.
Genesis,5,21,"Han 65 na hi Enoc, nagkamay-ada hiya anak nga lalake nga hi Matusalem."
Genesis,5,22,"Kahuman katawo ni Matusalem, hi Enoc nag-ataman han Dyos sulod hin 300 ka tuig, ngan nagkamay-ada hiya iba pa nga mga anak."
Genesis,5,23,Nakaabot hiya hin panuigon nga 365.
Genesis,5,24,"Nag-ataman hiya han Dyos ha bug-os niya nga kinabuhi ngan katapos waray na hikit-i hiya, kay ginkuha hiya han Dyos."
Genesis,5,25,"Han 187 na hi Matusalem, nagkamay-ada hiya anak nga lalake nga hi Lamec,"
Genesis,5,26,"ngan nabuhi pa hi Matusalem hin 782 ka tuig. May-ada pa hiya iba nga mga anak,"
Genesis,5,27,ngan namatay hiya ha panuigon nga 969.
Genesis,5,28,"Han 182 na hi Lamec, nagkamay-ada hiya anak nga lalake,"
Genesis,5,29,"ngan nagsiring hiya, “Tikang han tuna nga gintunglo han Ginoo , ini nga bata amo an makakahatag hin pahalibway han ngatanan naton nga magkuri nga mga buruhaton”; sanglit iya ginngaranan ini nga bata nga Noe."
Genesis,5,30,"Nabuhi pa hi Lamec hin 595 ka tuig. May-ada pa hiya iba nga mga anak,"
Genesis,5,31,ngan namatay hiya ha panuigon nga 777.
Genesis,5,32,"Han pag-abot ni Noe hin panuigon nga 500, nagkamay-ada hiya tulo nga mga anak nga kalalaken-an: hira Sem, Ham, ug Jafet."
Genesis,6,1,"Hadto nga panahon nagdamo na an mga tawo ha bug-os nga kalibutan, ngan may-ada nira mga anak nga kababayen-an."
Genesis,6,2,"Hinkit-an hin pira nga mga langitnon nga binuhat nga maghusay ini nga kababayen-an, sanglit pinangasawa nira an ira naruyagan."
Genesis,6,3,"Niyan nagsiring an Ginoo , “Diri ako matugot nga mabuhi hin kadayonan an mga tawo kay may-ada nira kamatayon. Tikang yana diri na hira mabubuhi kapin hin 120 ka tuig.”"
Genesis,6,4,"Hadto nga mga adlaw, ngan bisan ha orhe na, may-ada mga higante dinhe ha tuna, nga mga tulin hin kababayen-an nga sugad ha aton ngan hin mga langitnon nga mga binuhat. Amo hira an mga gamhanan ngan bantogan nga kalalaken-an hadto nga kadaan nga panahon."
Genesis,6,5,"Han pakasabot han Ginoo nga uraura na hin kamagraot an ngatanan nga mga tawo ha tuna, ngan dayuday mangil-ad an ira mga panhunahuna,"
Genesis,6,6,"nagbasol hiya nga iya ginhimo hira ngan iginbutang hira dinhe han tuna. Dako gud an iya pagbasol,"
Genesis,6,7,"sanglit nakasiring hiya, “Pagpupuohon ko ini nga mga tawo nga akon gintuha, pati an kamanampan, ngan an katamsihan, kay nagbabasol ako nga ginhimo ko hira.”"
Genesis,6,8,Kundi hi Noe nakalipay han Ginoo .
Genesis,6,9,"Amo ini an susumaton mahitungod kan Noe. May-ada hiya tulo nga mga anak nga kalalaken-an: hira Sem, Ham, ug Jafet. Matadong nga tawo hi Noe ha atubangan han Dyos ngan maupay gud nga tawo hadto nga panahon. Nag-ukoy hiya hin kinabuhi nga nakalipay han Dyos,"
Genesis,6,10,"Amo ini an susumaton mahitungod kan Noe. May-ada hiya tulo nga mga anak nga kalalaken-an: hira Sem, Ham, ug Jafet. Matadong nga tawo hi Noe ha atubangan han Dyos ngan maupay gud nga tawo hadto nga panahon. Nag-ukoy hiya hin kinabuhi nga nakalipay han Dyos,"
Genesis,6,11,"kundi magraot gud an ngatanan nga iba nga mga tawo ha atubangan han Dyos, ngan nakaluob na an ira kamaraot ha ngatanan nga dapit."
Genesis,6,12,"Kinmita an Dyos han kalibutan ngan hinsabotan niya nga maraot gud ini, kay diri na matadong an kinabuhi han ngatanan nga mga tawo."
Genesis,6,13,"Nagsiring an Dyos kan Noe, “Karuyag ko na gud pagpuo han ngatanan nga mga tawo. Pagpupuohon ko hira, kay puno na an kalibutan han ira magraot nga mga binuhatan."
Genesis,6,14,"Paghimo hin arka para ha imo ngahaw tikang hin pinili nga kahoy; himoi ini hin mga kwarto, ngan buliha ini hin alkitran ha sulod ngan ha gawas."
Genesis,6,15,"Himoa ini nga 133 ka metros an kahilaba, 22 ka metros an kahiluag, ngan 13 ka metros an kahitaas."
Genesis,6,16,"Himoi hin atop an arka, ngan lat-angi hin 44 ka sentimetros tikang han atop ngada han mga ligid han arka. Himoa ini nga tulo ka andana, ngan butangi hin porta dida han kagiliran hini."
Genesis,6,17,"Magpapadara ako hin lunop dinhe han tuna basi mapuo an ngatanan nga buhi nga mga binuhat. Magkakamatay an ngatanan dinhe ha tuna,"
Genesis,6,18,"kundi maghihimo ako ha imo hin ginsabotan. Sulod ikaw ngadto han arka upod an imo asawa, an imo mga anak nga kalalaken-an, ngan an ira kaasaw-an."
Genesis,6,19,"Pagdara upod ha imo ngadto han arka hin lalaki ngan hin babayi han ngatanan nga magkalainlain nga mga mananap, ngan han ngatanan nga magkalainlain nga tamsi, basi diri hira mapuo."
Genesis,6,20,"Pagdara upod ha imo ngadto han arka hin lalaki ngan hin babayi han ngatanan nga magkalainlain nga mga mananap, ngan han ngatanan nga magkalainlain nga tamsi, basi diri hira mapuo."
Genesis,6,21,Pagdara han ngatanan nga magkalainlain nga pagkaon para ha imo ngan para ha ira.”
Genesis,6,22,Ginbuhat ni Noe an ngatanan nga iginsugo han Dyos.
Genesis,7,1,"Nagsiring an Ginoo kan Noe, “Sulod ngadto han arka upod an imo bug-os nga panimalay. Hinkit-an ko nga ikaw gudla dinhe ha bug-os nga kalibutan an matadong nga tawo."
Genesis,7,2,Pagdara hin pito ka padis han tagsa nga mananap nga malinis para hin paghalad kundi usa la ka padis han tagsa nga mananap nga mahugaw.
Genesis,7,3,Pagdara liwat hin pito ka padis han tagsa nga tamsi. Buhata ini basi mabuhi an tagsa nga mananap ug tamsi ngan diri hira mapuo dinhe han tuna.
Genesis,7,4,"Kahuman hin pito ka adlaw tikang yana, pauuranon ko hin waray hunong sulod hin 40 ka adlaw ug gab-i, basi mapuo an ngatanan nga buhi nga mga binuhat nga akon ginhimo.”"
Genesis,7,5,Ngan gintuman ni Noe an ngatanan nga iginsugo han Dyos.
Genesis,7,6,Unom ka gatos na an panuigon ni Noe han paglunopi han tuna.
Genesis,7,7,Sinmulod ngadto han arka hi Noe ngan an iya asawa ngan an iya mga anak nga kalalaken-an ngan an ira kaasaw-an basi diri hira mamatay han lunop.
Genesis,7,8,"Sinmulod ngadto han arka sumala han iginsugo han Dyos in lalaki ngan babayi han tagsa nga mananap ug tamsi, magin malinis ini o diri."
Genesis,7,9,"Sinmulod ngadto han arka sumala han iginsugo han Dyos in lalaki ngan babayi han tagsa nga mananap ug tamsi, magin malinis ini o diri."
Genesis,7,10,"Paglabay hin pito ka adlaw, inmabot an lunop."
Genesis,7,11,"Han 600 na an panuigon ni Noe, dida han ika-17 nga adlaw han ikaduha nga bulan, binmukal pag-awas an ngatanan nga mga burabod han dako nga katubigan ha kahiladman han tuna, nabuksan ha langit an ngatanan nga mga ganghaan han uran,"
Genesis,7,12,ngan inmuranos ha tuna sulod hin 40 ka adlaw ug gab-i.
Genesis,7,13,"Hito ngahaw nga adlaw, sinmulod ngadto han arka hi Noe ngan an iya asawa upod an tulo nira nga mga anak, hira Sem, Ham, ug Jafet ngan an ira kaasaw-an."
Genesis,7,14,"Upod ha ira sinmulod an tagsa nga mananap, ihayop ngan ihalas, dagko ngan gudti, ngan an tagsa nga tamsi."
Genesis,7,15,"Inmupod kan Noe ngadto han arka in usa nga lalaki ngan usa nga babayi han tagsa nga buhi nga binuhat,"
Genesis,7,16,sumala han iginsugo han Dyos. Ngan ginsadhan han Ginoo an porta han arka.
Genesis,7,17,"Nagpadayon an lunop sulod hin kwarenta ka adlaw, ngan hinmilarom an tubig hin pagpalutaw han sakayan."
Genesis,7,18,"Nagtikahilarom an tubig, ngan igin-anod-anod an sakayan ha bawbaw han tubig."
Genesis,7,19,Hinmilarom gud an tubig ngan linmapwas han labi ka higtaas nga kabukiran.
Genesis,7,20,Nagpadayon hin pagtubo an tubig tubtob nga inmabot ini hin mga pito ka metros an kahilarom ha bawbaw han pungkay han kabukiran.
Genesis,7,21,"Nagkamatay an tagsa nga buhi nga binuhat ha tuna—an tagsa nga tamsi, tagsa nga mananap, ngan tagsa nga tawo."
Genesis,7,22,Nagkamatay an ngatanan nga buhi dinhe ha tuna.
Genesis,7,23,"Ginpuo han Ginoo an ngatanan nga buhi nga mga binuhat dinhe han tuna—an mga tawo, kamanampan, ngan katamsihan. Hi Noe ngan adton mga kaupod la niya didto han arka an nahisalin nga buhi."
Genesis,7,24,Waray magtikang hin paghubas an tubig sulod hin 150 ka adlaw.
Genesis,8,1,Waray mahingalimot an Dyos kan Noe ngan han ngatanan nga kamanampan nga kaupod niya didto han arka. Ginpahuyop niya in usa nga hangin ngan nagtikang hin paghubas an tubig.
Genesis,8,2,"Ginsadhan an mga burabod han katubigan ha kahiladman han tuna ngan an mga ganghaan han uran didto ha langit. Inmukoy an uran,"
Genesis,8,3,ngan naghinayhinay hin paghubas an tubig sulod hin 150 ka adlaw.
Genesis,8,4,Dida han ika 17 nga adlaw han ikapito nga bulan nahisangya an arka didto hin usa nga bukid didto han kabukiran han Ararat.
Genesis,8,5,"Nagpadayon hin paghubas an tubig, ngan dida han syahan nga adlaw han ika 10 nga bulan pinmakita an mga pungkay han kabukiran."
Genesis,8,6,Katapos hin 40 ka adlaw ginbuksan ni Noe in usa nga bintana
Genesis,8,7,"ngan ginpagawas in usa nga uwak. Waray ini bumalik, kundi naglinupadlupad la ini tubtob han paghubas na gud han tubig."
Genesis,8,8,"Hito ngahaw nga takna ginpagawas ni Noe in usa nga sarapati hin pagkita kon hinmubas na an tubig,"
Genesis,8,9,"kundi tungod nga natatahoban pa han tubig an tuna, waray makaagi an sarapati hin iya sadang kahugdonan. Binmalik ini ngadto han arka ngan kinaptan ini ni Noe ngan isinulod ngahaw ini han arka."
Genesis,8,10,Naghulat hiya hin pito pa ka adlaw ngan ginpagawas na liwat an sarapati.
Genesis,8,11,Binmalik ini ha iya han pagkagab-i nga nakakabanga hin lapyo pa nga dahon hin olibo. Sanglit nakasabot hi Noe nga hinmubas na an tubig.
Genesis,8,12,"Niyan naghulat hiya hin pito pa ka adlaw ngan ginpagawas na liwat niya an sarapati; hini nga takna, waray na ini bumalik."
Genesis,8,13,"Han 601 na an panuigon ni Noe, dida han syahan nga adlaw han syahan nga bulan, hinmubas na gud an tubig. Kinuha ni Noe an tahob han arka, tinman-aw hiya ha palibot ngan hinkit-an niya nga nagtitikamara na an tuna."
Genesis,8,14,"Dida han ika 27 nga adlaw han ikaduha nga bulan, mamara na gud an tuna."
Genesis,8,15,"Nagsiring an Dyos kan Noe,"
Genesis,8,16,"“Gawas na han arka upod an imo asawa, an imo mga anak, ngan an ira kaasaw-an."
Genesis,8,17,"Pagawsa an ngatanan nga katamsihan ngan kamanampan, basi magdamo ngan magsarang ini ha bug-os nga tuna.”"
Genesis,8,18,"Sanglit ginmawas han arka hi Noe upod an iya asawa, an iya mga anak, ngan an ira kaasaw-an."
Genesis,8,19,Nagkagawas han arka an ngatanan nga kamanampan ug katamsihan nga burunyog dida han tagsa nira nga panon.
Genesis,8,20,Nagtindog hi Noe hin usa nga altar ngadto han Ginoo . Kinmuha hiya hin usa han tagsa nga mananap ug tamsi nga malinis para hin paghalad ngan gintubod ini hin bug-os dida han altar.
Genesis,8,21,"Hinamotan an Ginoo han alimyon han halad, ngan nagsiring hiya ha iya ngahaw, “Diri ko na gud tutunglohon an tuna tungod han binubuhat han tawo; maaram ako nga tikang pa han iya pagkabata maraot na an iya mga panhunahuna. Diri ko na gud pagpupuohon an ngatanan nga buhi nga mga binuhat sugad han akon ginbuhat yana."
Genesis,8,22,"Samtang aada pa an kalibutan, magkakamay-ada panahon hin pagtanom ngan panahon hin pag-ani. Dayuday magkakamay-ada kathagkot ngan katsirak, kathuraw ngan kat-uran, kaadlawon ngan kagab-ihon.”"
Genesis,9,1,"Ginbendisyonan han Dyos hi Noe ngan an iya mga anak nga kalalaken-an ngan ginsiring niya, “Magdamo unta an iyo mga anak, basi makaluob an iyo mga tulin han bug-os nga tuna."
Genesis,9,2,"Mahahadlok ha iyo an ngatanan nga kamanampan, katamsihan, ug kaisdaan. Itinutubyan ko ini ngatanan ha ubos han iyo gahom."
Genesis,9,3,Yana iyo na makakaon ini nga mga mananap sugad man an mga utanon; ihinahatag ko ini ngatanan para hin pagkaon niyo.
Genesis,9,4,Kinahanglan diri niyo pagkaonon an karne nga dugoan pa; igindidiri ko ini kay aada han dugo an kinabuhi.
Genesis,9,5,Kakastigohon an bisan hin-o nga magpatay hin tawo. Pagpapatayon an bisan ano nga mananap nga magpatay hin tawo.
Genesis,9,6,"Ginhimo an tawo nga sugad han Dyos, sanglit pagpapatayon man han iya igkasi-tawo an bisan hin-o nga magpatay hin tawo."
Genesis,9,7,"“Kinahanglan magkamay-ada kamo damo nga mga anak, basi makaluob an iyo mga tulin han bug-os nga tuna.”"
Genesis,9,8,"Nagsiring an Dyos kan Noe ngan han iya mga anak nga kalalaken-an,"
Genesis,9,9,"“Ginhihimo ko yana an akon ginsaaran ha iyo ngan ha iyo mga tulin,"
Genesis,9,10,ngan ha ngatanan nga buhi nga mga binuhat—ha ngatanan nga katamsihan ngan ngatanan nga kamanampan—ha ngatanan nga ginmawas tikang han arka upod ha iyo.
Genesis,9,11,Ginhihimo ko ha iyo an akon ginsaaran pinaagi hini nga mga pulong: nagsasaad ako nga diri ko na gud pagpupuohon pinaagi hin lunop an ngatanan nga buhi nga mga binuhat; diri na gud pagbubungkagon an tuna pinaagi hin lunop.
Genesis,9,12,"Sugad nga tigaman han akon dayon nga ginsaaran nga akon ginhihimo ha iyo ngan ha ngatanan nga buhi nga mga binuhat,"
Genesis,9,13,ibinubutang ko an akon balangaw didto han mga dampog. Magigin tigaman ini han akon ginsaaran nga akon ginhimo han kalibutan.
Genesis,9,14,"Ha kada pagtitirok hin mga dampog ha langit, ngan nagpapakita an balangaw,"
Genesis,9,15,"mahinunumdoman ko an akon saad ngada ha iyo ngan ngadto han ngatanan nga kamanampan, nga diri ko na gud pagpupuohon pinaagi hin lunop an ngatanan nga buhi nga mga binuhat."
Genesis,9,16,"Kon magpakita an balangaw didto han mga dampog, hikikit-an ko ini ngan mahinunumdom ako han dayon nga ginsaaran nakon ngan han ngatanan nga buhi nga mga binuhat ha bawbaw han tuna."
Genesis,9,17,Amo ito an tigaman han saad nga akon ginhihimo ngadto han ngatanan nga buhi nga mga binuhat.”
Genesis,9,18,"An mga anak nga kalalaken-an ni Noe nga nagkagawas han arka amo hira Sem, Ham, ug Jafet. (Amo hi Ham an amay ni Canaan.)"
Genesis,9,19,Ini nga tulo nga mga anak nga kalalaken-an ni Noe amo an ginikanan han ngatanan nga mga tawo ha tuna.
Genesis,9,20,"Hi Noe nga usa nga parauma, amo an syahan nga tawo nga nag-uma hin urubasan."
Genesis,9,21,"Katapos niya pag-inom han bino, nahubog hiya, naglubas han iya panapton, ngan hinmigda nga hubo didto han iya tulda."
Genesis,9,22,"Han pakakita ni Ham nga amay ni Canaan, nga hubo an iya amay, ginmawas hiya ngan ginsumatan niya an iya duha nga kabugtoan nga kalalaken-an."
Genesis,9,23,Niyan kinmuha hira Sem ug Jafet hin hilawig nga panapton ngan ginbitad ini nga inunat dida han ira mga sugbong. Nagtipaisol hira hin paglakat ngadto han tulda ngan gintahoban nira an ira amay nga nalingiw hira basi diri hira kumita ha iya nga hubo.
Genesis,9,24,"Han kahawhawi na kan Noe ngan han paghibaro niya han ginbuhat ha iya han iya puto nga lalake,"
Genesis,9,25,"nagsiring hiya, “Higabaan unta hi Canaan! Maooripon hiya han iya kabugtoan nga kalalaken-an."
Genesis,9,26,Pagdayawon an Ginoo nga Dyos ni Sem! Magigin oripon ni Sem hi Canaan.
Genesis,9,27,Pagpadamoon unta han Dyos hi Jafet! Mag-ukoy unta an iya mga tulin upod han mga tawo ni Sem! Magigin oripon ni Jafet hi Canaan.”
Genesis,9,28,"Katapos han lunop, nabuhi pa hi Noe hin 350 ka tuig,"
Genesis,9,29,ngan namatay hiya ha panuigon nga 950.
Genesis,10,1,"Amo ini an mga tulin han mga anak nga kalalaken-an ni Noe, nga hira Sem, Ham, ug Jafet. Katapos han lunop nagkamay-ada mga anak nga kalalaken-an ini nga tulo nga mga anak."
Genesis,10,2,"An mga anak nga kalalaken-an ni Jafet: hira Gomer, Magog, Madai, Javan, Tubal, Mesec, ug Tiras, amo an ginikanan han mga tawo nga nagdadara han ira mga ngaran."
Genesis,10,3,"An mga anak ni Gomer amo hira Askenaz, Rifat, ug Togarma."
Genesis,10,4,"An mga anak ni Javan amo hira Elisa, Tarsis, Kitim, ug Dodanim;"
Genesis,10,5,"amo hira an mga ginikanan han mga tawo nga nag-uokoy ha baybayon ngan didto han mga puro ha dagat. Amo ini an mga tulin ni Jafet, nga nag-uokoy didto han magkalainlain nira nga mga tribo ngan mga nasod, nga nagyayakan an tagsa nga hugpo han kalugaringon nga iya pinulongan."
Genesis,10,6,"An mga anak nga kalalaken-an ni Ham: hira Cus, Ehipto, Libya, ug Canaan—amo an mga ginikanan han mga tawo nga nagdadara han ira mga ngaran."
Genesis,10,7,"An mga anak ni Cus amo hira Saba, Habila, Sabata, Raama, ug Sabteca. An mga anak ni Raama amo hira Saba ug Dedan."
Genesis,10,8,May-ada hi Cus anak nga lalake nga ginngaranan nga Nimrod nga nagin syahan nga gamhanan han kalibutan.
Genesis,10,9,"Tungod han bulig han Ginoo usa hiya nga dako nga parapanganop, ngan sanglit nasiring an mga tawo, “Himoon ka unta han Ginoo nga sugad kan Nimrod nga maupay nga parapanganop.”"
Genesis,10,10,"Ha tinikangan sakop niya an ginhadian han Babilon, Erec, ug Accad; sakop ini nga tulo han Babilonia."
Genesis,10,11,"Tikang didto hito nga tuna kinmadto hi Nimrod ha Asiria ngan gintindog an mga syudad han Ninive, Rehobot-ir, Cala,"
Genesis,10,12,ug Resen nga nabubutnga han Ninive ngan han dako nga syudad han Cala.
Genesis,10,13,"An mga tulin ni Ehipto amo an mga tawo han Lydia, Anam, Lehab, Naftu,"
Genesis,10,14,"Patrus, Caslu, ngan han Creta, diin tinmikang an mga Filisteohanon."
Genesis,10,15,"An mga anak nga kalalaken-an ni Canaan: hira Sidon, nga suhag, ug Het, amo an mga ginikanan han mga tawo nga nagdadara han ira mga ngaran."
Genesis,10,16,"Ginikanan liwat hi Canaan han mga Jebuseohanon, mga Amoreohanon, mga Girgaseohanon,"
Genesis,10,17,"mga Hibeohanon, mga Arkeohanon, mga Sineohanon,"
Genesis,10,18,"mga Arbadeohanon, mga Semareohanon, ngan mga Hamateohanon. Nagsarang an magkalainlain nga mga tribo han mga Canaanhon,"
Genesis,10,19,"tubtob nga inmabot ha mga pag-ultan nga Canaanhon tikang ha Sidon tipatimogan ngadto ha Gerar nga hirani han Gaza, ngan tipasinirangan ngadto ha Sodoma, Gomora, Adma, ug Seboiim nga hirani ha Lasa."
Genesis,10,20,"Amo ini an mga tulin ni Ham, nga nag-ukoy didto han magkalainlain nira nga mga tribo ngan mga nasod nga nagyayakan an tagsa nga hugpo han kalugaringon niya nga pinulongan."
Genesis,10,21,Hi Sem nga magurang nga bugto nga lalake ni Jafet amo an ginikanan han ngatanan nga mga Hebreohanon.
Genesis,10,22,"An mga anak nga kalalaken-an ni Sem: hira Elam, Asur, Arfacsad, Lud, ug Aram, amo an mga ginikanan han mga tawo nga nagdadara han ira mga ngaran."
Genesis,10,23,"An mga tulin ni Aram amo an mga tawo han Hus, Hul, Geter, ug Mosec."
Genesis,10,24,Hi Arfacsad amo an amay ni Sela nga amay ni Eber.
Genesis,10,25,"May-ada duha nga mga anak nga lalake ni Eber: ginngaranan an usa nga Peleg, kay nagkabahinbahin an mga tawo han kalibutan sulod han iya panahon; ngan ginngaranan an ikaduha nga Joctan."
Genesis,10,26,"An mga tulin ni Joctan amo an mga tawo han Almodad, Selef, Asarmot, Jera,"
Genesis,10,27,"Adoram, Usal, Dicla,"
Genesis,10,28,"Hebal, Abimael, Saba,"
Genesis,10,29,"Ofir, Habila, ug Jobab. Tinmikang kan Joctan hira ngatanan."
Genesis,10,30,An tuna nga ira gin-ukyan inmabot tikang ha Mesa ngadto ha Sefar didto han sinirangan nga sagkahon nga katunaan.
Genesis,10,31,"Amo ini an mga tulin ni Sem, nga nag-uokoy didto han magkalainlain nira nga mga tribo ngan mga nasod nga nagyayakan an tagsa nga hugpo han kalugaringon niya nga pinulongan."
Genesis,10,32,"Ini ngatanan nga mga tawo amo an mga tulin ni Noe, sumala han magkalainlain nira nga mga tulin dida han kada nasod. Katapos han lunop, mga tulin na han mga anak nga kalalaken-an ni Noe an ngatanan nga kanasoran han tuna."
Genesis,11,1,Ha syahan may-ada usa la nga pinulongan an mga tawo ha bug-os nga kalibutan ngan waray kalainan an mga pulong nga ira ginagamit.
Genesis,11,2,"Samtang nagtitipakadto hira ha sinirangan, nahingadto hira ha kapatagan didto ha Babilonia ngan didto hira pag-ukoy."
Genesis,11,3,"Naggipasiringsiring hira, “Tana, paghimo kita hin mga baldosa ngan banggaha ta hin maupay basi magmatig-a ini hin duro.” Sanglit nagkamay-ada hira mga baldosa nga igtirindog ngan alkitran hin pagturugkop han mga baldosa."
Genesis,11,4,"Nagsiring hira, “Yana pagtindog kita hin usa nga syudad nga may-ada lantawan nga maabot ha langit, basi makaangkon kita hin ngaran para ha aton kalugaringon ngan diri kita magsarang ha bug-os nga tuna.”"
Genesis,11,5,"Niyan linmusad an Ginoo hin pagkita han syudad ngan han lantawan nga gintindog hito nga mga tawo,"
Genesis,11,6,"ngan nagsiring hiya, “Yana usa la nga katawhan ini hira ngatanan ngan nagyayakan hira hin usa la nga pinulongan; tinikangan pa la ini han ira nahuhunahunaan hin pagbuhat. Diri maiha mahihimo nira an bisan ano nga ira karuyag!"
Genesis,11,7,Lusad kita ngan guponga ta an ira pinulongan basi diri hira magkasarabot.”
Genesis,11,8,Sanglit ginpasarang han Ginoo hira ngatanan ha bug-os nga tuna ngan ginpaukoy nira an pagtindog han syudad.
Genesis,11,9,"Gintawag nga Babilon an syudad, kay didto gingupong han Ginoo an pinulongan han ngatanan nga mga tawo, ngan ginpasarang hira ha bug-os nga tuna."
Genesis,11,10,"Amo ini an mga tulin ni Sem. Duha ka tuig katapos han lunop, han 100 na an panuigon ni Sem, nagkamay-ada hiya anak nga lalake nga hi Arfacsad."
Genesis,11,11,Katapos hito nabuhi pa hiya hin 500 ka tuig ngan nagkamay-ada iba nga mga anak.
Genesis,11,12,"Han 35 na an panuigon ni Arfacsad, nagkamay-ada hiya anak nga lalake nga hi Sela;"
Genesis,11,13,katapos hito nabuhi pa hiya hin 403 ka tuig ngan nagkamay-ada iba nga mga anak.
Genesis,11,14,"Han 30 na an panuigon ni Sela, nagkamay-ada hiya anak nga lalake nga hi Eber;"
Genesis,11,15,katapos hito nabuhi pa hiya hin 403 ka tuig ngan nagkamay-ada iba nga mga anak.
Genesis,11,16,"Han 34 na an panuigon ni Eber, nagkamay-ada hiya anak nga lalake nga hi Peleg;"
Genesis,11,17,katapos hito nabuhi pa hiya hin 430 ka tuig ngan nagkamay-ada iba nga mga anak.
Genesis,11,18,"Han 30 na an panuigon ni Peleg, nagkamay-ada hiya anak nga lalake nga hi Reu;"
Genesis,11,19,"katapos hito nabuhi pa hiya hin 209 ka tuig, ngan nagkamay-ada iba nga mga anak."
Genesis,11,20,"Han 32 na an panuigon ni Reu, nagkamay-ada hiya anak nga lalake nga hi Serug;"
Genesis,11,21,katapos hito nabuhi pa hiya hin 207 ka tuig ngan nagkamay-ada iba nga mga anak.
Genesis,11,22,"Han 30 na an panuigon ni Serug, nagkamay-ada hiya anak nga lalake nga hi Nahor;"
Genesis,11,23,katapos hito nabuhi pa hiya hin 200 ka tuig ngan nagkamay-ada iba nga mga anak.
Genesis,11,24,"Han 29 na an panuigon ni Nahor, nagkamay-ada hiya anak nga lalake nga hi Tera;"
Genesis,11,25,katapos hito nabuhi pa hiya hin 119 ka tuig ngan nagkamay-ada iba nga mga anak.
Genesis,11,26,"Han 70 na an panuigon ni Tera, nagin amay hiya nira Abram, Nahor, ug Haran."
Genesis,11,27,"Amo ini an mga tulin ni Tera nga amay nira Abram, Nahor, ug Haran. Hi Haran amo an amay ni Lot,"
Genesis,11,28,ngan namatay hi Haran didto han iya natawhan nga bungto han Ur didto ha Babilonia samtang buhi pa an amay niya.
Genesis,11,29,"Nangasawa hi Abram kan Sarai, ngan nangasawa hi Nahor kan Milca nga babaye nga anak ni Haran nga amay liwat ni Isca."
Genesis,11,30,Waray mag-anak hi Sarai.
Genesis,11,31,"Gindara ni Tera hi Abram nga iya anak nga lalake, hi Lot nga iya apo, nga amo an anak nga lalake ni Haran, ngan hi Sarai nga iya umagad nga babaye, nga asawa ni Abram. Binayaan nira an syudad han Ur didto ha Babilonia ngan napakadto hira ha tuna han Canaan. Inmabot hira tubtob ha Haran ngan nag-ukoy hira didto."
Genesis,11,32,Didto namatay hi Tera ha panuigon nga 205.
Genesis,12,1,"Nagsiring an Ginoo kan Abram, “Bayai an imo nasod, an imo kaurupdan, ngan an panimalay han imo amay, ngan pakadto hin usa nga tuna nga igtututdo ko ha imo."
Genesis,12,2,"Tatagan ko ikaw hin damo nga mga tulin, ngan mahihimo hira nga usa nga dako nga nasod. Pagbebendisyonan ko ikaw ngan hihimoon ko nga bantogan an imo ngaran, basi mahimo ka nga usa nga bendisyon para han iba."
Genesis,12,3,"Pagpapakaupayon ko adton mga magpapakaupay ha imo, Kundi pagtutunglohon ko adton mga magpapanhimaraot ha imo. Ngan pinaagi ha imo pagpapakaupayon ko an ngatanan nga mga nasod.”"
Genesis,12,4,"Han 75 na an panuigon ni Abram, ginmikan hiya tikang ha Haran, sumala han iginsiring ha iya han Ginoo ngan inmupod ha iya hi Lot."
Genesis,12,5,"Gindara ni Abram hi Sarai nga iya asawa, hi Lot nga iya umangkon nga lalake, ngan an ngatanan nga manggad ngan ngatanan nga mga oripon nga ira naangkon didto ha Haran, ngan ginmikang hira ngadto ha tuna han Canaan. Han pag-abot nira didto ha Canaan,"
Genesis,12,6,"ginlatas ni Abram an tuna tubtob nga inmabot hiya ngadto han baraan nga kahoy han More, an baraan nga dapit didto ha Siquem. (Hito nga panahon nag-uokoy pa didto han tuna an mga Canaanhon.)"
Genesis,12,7,"Pinmakita an Ginoo kan Abram ngan nagsiring ha iya, “Amo ini an tuna nga ighahatag ko ngadto han imo mga tulin.” Niyan nagtindog didto hi Abram hin usa nga altar ngadto han Ginoo nga pinmakita ha iya."
Genesis,12,8,"Katapos hito nagpadayon hiya tipatimogan ngadto han sagkahon nga tuna nga sinirangan han syudad han Betel, ngan nagkampo hiya ha butnga han Betel didto ha katundan ngan han Hai didto ha sinirangan. Nagtindog liwat hiya didto hin usa nga altar ngan nagsingba hiya han Ginoo ."
Genesis,12,9,"Niyan nagpadayon hiya tikang ha usa ngadto han sunod nga dapit, tipakadto han timogan nga bahin han Canaan."
Genesis,12,10,"Kundi nagkamay-ada gutom didto ha Canaan, ngan nagrabe gud ini, sanglit nagtipatimogan pa hi Abram ngadto ha Ehipto, hin pag-ukoy didto hin madaliay."
Genesis,12,11,"Han naitarabok na hiya han pag-ultan ngadto ha Ehipto, nagsiring hiya kan Sarai nga iya asawa, “Mahusay ka nga babaye."
Genesis,12,12,"Kon hikit-an ka han mga Ehiptohanon, maghuhunahuna gud hira nga akon ka asawa, sanglit papatayon ako nira ngan tutugotan ka nga mabuhi."
Genesis,12,13,"Sumati hira nga bugto ko ikaw; ngan tungod ha imo, diri ako nira paglalabtan ngan uupayon an ira pagdara ha akon.”"
Genesis,12,14,"Han pagtabok na niya han pag-ultan ngadto ha Ehipto, hinkit-an manggud han mga Ehiptohanon an iya asawa."
Genesis,12,15,"Hinkit-an hi Sarai hin pira han mga opisyal han palasyo, ngan ginsumatan an hadi han pagkamahusay ni Sarai. Sanglit gindara hi Sarai ngadto han palasyo han hadi."
Genesis,12,16,"Tungod ha iya, gin-ataman hin maupay han hadi hi Abram ngan gintagan hiya hin mga panon hin mga karnero, mga kanding, mga baka, mga asno, mga oripon, ngan mga kamelyo."
Genesis,12,17,"Kundi tungod nga ginkuha man han hadi hi Sarai, ginpadad-an han Ginoo hin makaharadlok nga sakit an hadi ngan an mga tawo han iya palasyo."
Genesis,12,18,"Niyan ginpasugoan han hadi hi Abram ngan ginpakianhan hiya, “Ano ini nga imo ginbuhat ha akon? Kay ano nga waray mo ako pagsumati nga asawa mo hiya?"
Genesis,12,19,"Kay ano hin pagsiring mo nga bugto mo la hiya, ngan tinmugot ka nga kuhaon ko hiya sugad nga akon asawa? Iini an imo asawa; dad-a hiya ngan iwas kamo dinhe!”"
Genesis,12,20,"Nagsugo an hadi han iya mga tawo, sanglit ginkuha nira hi Abram ngan ginpagawas hiya han nasod upod an iya asawa ngan an ngatanan nga iya mga hiagi."
Genesis,13,1,"Tikang ha Ehipto, nagtipaamihanan hi Abram, ngadto han timogan nga bahin han Canaan, upod an iya asawa ngan an ngatanan nga iya mga hiagi, ngan inmupod ha iya hi Lot."
Genesis,13,2,"Riko hin duro hi Abram hin mga karnero, mga kanding, ngan mga baka, sugad man hin salapi ug bulawan."
Genesis,13,3,"Niyan binmaya hiya didto ngan nagbalhin hiya tikang ha usa nga kampo ngadto ha lain nga kampo tipakadto ha Betel. Inmabot hiya han dapit nga nabubutnga han Betel ug Hai, nga ginkampohan niya hadto anay"
Genesis,13,4,ngan gintindogan niya hin usa nga altar. Didto nagsingba hiya han Ginoo .
Genesis,13,5,"May-ada liwat hi Lot mga karnero, mga kanding, ngan mga baka, ngan may-ada liwat niya kalugaringon nga panimalay ngan mga surugoon."
Genesis,13,6,Sanglit diri na igo an tuna nga panabsaban para ha ira nga duha kay damo hin duro an ira kamanampan.
Genesis,13,7,Nag-aruaraway na an mga tawo nga nagmamangno han kamanampan ni Abram kontra han mga tawo nga nagmamangno han kamanampan ni Lot. (Hito nga panahon nag-uokoy pa dida han tuna an mga Canaanhon ngan an mga Periseohanon.)
Genesis,13,8,"Niyan nagsiring hi Abram kan Lot, “Mag-uropod la kita ngan diri angay mag-aruaraway an imo mga tawo kontra han akon mga tawo."
Genesis,13,9,"Sanglit pagbulag kita. Pagpili han tuna nga imo naruruyagan. Pakadto ikaw hin usa nga dapit, ngan mapakadto ako hin lain nga dapit.”"
Genesis,13,10,"Sanglit sinmiplat hi Lot ngan hinkit-an niya nga damo an tubig han bug-os nga Kahamub-an han Jordan, tubtob gud ngadto ha Zoar, nga sugad han Tanaman han Ginoo , o sugad han tuna han Ehipto. (Waray pa hini nga panahon pagbungkaga han Ginoo an mga syudad han Sodoma ug Gomora.)"
Genesis,13,11,Sanglit ginpili ni Lot para ha iya ngahaw an bug-os nga Kahamub-an han Jordan ngan binmalhin hiya tipakadto ha sinirangan. Amo ito an paagi han ira pagkabulag.
Genesis,13,12,"Nagpabilin hi Abram didto ha tuna han Canaan, ngan nag-ukoy hi Lot didto han mga syudad ha kahamub-an ngan nagkampo hiya ha hirani han Sodoma,"
Genesis,13,13,kanay mga tawo magraot ngan dagko nga mga magpakasasala kontra han Ginoo .
Genesis,13,14,"Han pagbaya na ni Lot, nagsiring an Ginoo ngadto Abram, “Tikang han imo hinmumutangan tan-aw hin maupay ngadto han ngatanan nga dapit."
Genesis,13,15,"Ighahatag ko ha imo ngan han imo mga tulin an ngatanan nga tuna nga matatan-aw han imo mga mata, ngan pagtatag-iyahon ini niyo ha kadayonan."
Genesis,13,16,Tatagan ko ikaw hin damo hin duro nga mga tulin nga waray tawo nga makakaihap ha ira ngatanan; masusugad ini hin pag-ihap han tagsa nga tapotapo han tuna.
Genesis,13,17,"Yana, kadto na ngan tan-awa an bug-os nga tuna, kay ighahatag ko ini ngatanan ha imo.”"
Genesis,13,18,"Sanglit ginbalhin ni Abram an iya kampo ngan nag-ukoy hiya ha hirani han baraan nga kakahoyan han Mamre didto ha Hebron, ngan didto nagtindog hiya hin usa nga altar ngadto han Ginoo ."
Genesis,14,1,"Nakig-away in upat nga kahadian nga amo hira Amrafel han Babilonia, Arioc han Elasar, Cedorlaomer han Elam, ngan Tidal han Goiim, kontra hin lima nga kahadian nga amo hira Bera han Sodoma, Birsa han Gomora, Sinab han Adma, Semeber han Zebolim, ngan an hadi han Bela (o Zoar)."
Genesis,14,2,"Nakig-away in upat nga kahadian nga amo hira Amrafel han Babilonia, Arioc han Elasar, Cedorlaomer han Elam, ngan Tidal han Goiim, kontra hin lima nga kahadian nga amo hira Bera han Sodoma, Birsa han Gomora, Sinab han Adma, Semeber han Zebolim, ngan an hadi han Bela (o Zoar)."
Genesis,14,3,Nagkasarabot ini nga lima nga kahadian ngan gin-urosa nira an ira kasondalohan didto ha Kahamub-an han Sidim nga amo na yana an Dagat nga Patay.
Genesis,14,4,"Gin-oripon hira ni Cedorlaomer sulod hin 12 ka tuig, kundi sinmupil hira ha iya dida han ika-13 nga tuig."
Genesis,14,5,"Dida han ika-14 ka tuig, inmabot hi Cedorlaomer ngan an iya mga kausa upod an ira mga kasondalohan, ngan ginpirde nira an Refaim didto ha Asterot-Carnaim, an Zuzim didto ha Ham, an Emim didto han kapatagan han Kiriataim"
Genesis,14,6,"ngan an mga Horitanhon didto han kabukiran han Edom. Ira ginlanat hira tubtob ha Elparan, didto ha sidsid han kamingawan."
Genesis,14,7,"Niyan binmalik hira ngan inmabot ngadto ha Cades (nga kinikilala hadto anay nga Enmisfat). Ginsakop nira an bug-os nga tuna han mga Amalekanhon, ngan ginpirde an mga Amoreohanon nga nag-uokoy didto ha Hazazon-Tamar."
Genesis,14,8,"Niyan gin-andam han kahadian han Sodoma, Gomora, Adma, Seboiim, ug Bela an ira mga kasondalohan para hin away didto ha Kahamub-an han Sidim ngan nakig-away hira"
Genesis,14,9,"kontra han kahadian han Elam, Goiim, Babilonia, ug Elasar, upat nga kahadian kontra hin lima."
Genesis,14,10,"Luob an kapatagan hin mga luong hin alkitran, ngan han pagkalagiw tikang han away han mga hadi han Sodoma ug Gomora, nahulog hira ngadto han mga luong hin alkitran; kundi nakakalagiw ngadto han kabukiran an tulo nga iba nga kahadian."
Genesis,14,11,"Ginkuha han upat nga kahadian an ngatanan nga mga butang didto ha Sodoma ug Gomora, lakip an pagkaon, ngan nagkalakat hira."
Genesis,14,12,"Didto ha Sodoma pag-ukoy hi Lot nga umangkon ni Abram, sanglit gindara hiya nira upod an ngatanan niya nga mga manggad."
Genesis,14,13,Kundi nakakalagiw in usa ka tawo nga nagsumat hini ngatanan kan Abram nga Hebreohanon. Nag-uokoy hi Abram ha hirani han baraan nga kakahoyan nga gintatag-iya ni Mamre nga Amoreohanon. Mga kadapig ni Abram hi Mamre ngan an iya kabugtoan nga kalalaken-an nga hira Escol ug Aner.
Genesis,14,14,"Han pakabati ni Abram nga ginbihag an iya umangkon, gintirok niya an ngatanan nga mga paraaway nga kalalaken-an didto han iya kampo, 318 ngatanan, ngan ginlanat nira an upat nga kahadian tubtob gud ngadto ha Dan."
Genesis,14,15,"Gin-upat niya ka hugpo an iya mga tawo, ginsulong ha gab-i an kaaway ngan ira ginpirde hira. Iya ginlanat an mga kaaway tubtob ha Hoba nga amihanan han Damasco,"
Genesis,14,16,"ngan ginbawi niya an ngatanan nga tinikas. Nabawi liwat niya an iya umangkon nga lalake nga hi Lot ngan an iya mga manggad, upod an kababayen-an ngan an iba pa nga mga bihag."
Genesis,14,17,"Han pagbalik na ni Abram tikang han iya pagdaog kontra kan Cedorlaomer ngan han iba nga kahadian, tinmapo ha iya an hadi han Sodoma didto ha Kahamub-an han Save (nga tinatawag liwat nga Kahamub-an han Hadi)."
Genesis,14,18,Ngan nagdara hin tinapay ngan hin bino ngadto kan Abram hi Melquisedec nga amo an hadi han Salem ngan usa liwat nga padi han Gihahataasi nga Dyos.
Genesis,14,19,"Ginbendisyonan ni Melquisedec hi Abram ngan nagsiring, “Bendisyonan unta hi Abram han Gihahataasi nga Dyos nga naghimo han langit ug tuna!"
Genesis,14,20,Pagdayawon unta an Gihahataasi nga Dyos nga nagpadaog ha imo kontra han imo mga kaaway!” Ngan gintagan ni Abram hi Melquisedec hin ikanapulo nga bahin han ngatanan nga tinikas nga nabawi ni Abram.
Genesis,14,21,"Nagsiring kan Abram an hadi han Sodoma, “Imo na an mga naagaw, kundi ibalik ha akon an ngatanan ko nga mga tawo.”"
Genesis,14,22,"Binmaton hi Abram, “Nagsusumpa ako ha atubangan han Ginoo nga Gihahataasi nga Dyos, nga Maghirimo han langit ug tuna,"
Genesis,14,23,"nga diri ako magtitipig hin bisan ano nga imo, diri bisan inulang o sintas hin sapatos. Niyan diri ka gud makakasiring, ‘Ako an nagpariko kan Abram’."
Genesis,14,24,"Diri ako makuha hin bisan ano para ha akon ngahaw. Kakarawton ko la an ginggamit han akon mga tawo. Kundi pakuhaa han ira bahin an akon mga kadapig nga hira Aner, Escol, ug Mamre.”"
Genesis,15,1,"Katapos hini nagkamay-ada panan-awon hi Abram, ngan hinbatian niya an Ginoo nga nagyayakan ha iya, “Ayaw kahadlok, Abram. Pananalipdan ko ikaw ha kataragman, ngan dako kaupay an balos nga ihahatag ko ha imo.”"
Genesis,15,2,"Kundi binmaton hi Abram, “O Ginoo nga Dyos , ano man nga kaupayan an akon makukuha han imo balos, kay waray ko man mga anak? Amo la hi Eliezer nga taga-Damasco an akon manurunod."
Genesis,15,3,"Waray mo ako tagi hin mga anak, ngan usa han akon mga oripon an manununod han akon hiagi.”"
Genesis,15,4,"Niyan hinbatian na liwat niya an Ginoo , “Diri manununod han imo mga hiagi ini hi Eliezer nga oripon; an imo kalugaringon nga anak nga lalake amo an imo magigin manurunod.”"
Genesis,15,5,"Gindara hiya han Ginoo ngadto ha gawas ngan ginsiring, “Tan-awa daw an langit ngan ihapa an mga bitoon; magkakamay-ada ka sugad hito ka damo nga mga tulin.”"
Genesis,15,6,Tinmapod hi Abram han Ginoo ngan tungod hini nalipay ha iya an Ginoo ngan ginkarawat hiya.
Genesis,15,7,"Niyan nagsiring ha iya an Ginoo , “Amo ako an Ginoo nga nagdara ha imo tikang ha Ur didto ha Babilonia, ngan ihahatag ko ha imo ini nga tuna sugad nga imo na kalugaringon.”"
Genesis,15,8,"Kundi pinmakiana hi Abram, “Ginoo nga Dyos, uunanhon ko hin paghibaro nga ako an magtatag-iya hini?”"
Genesis,15,9,"Binmaton hiya, “Dad-i ako hin usa nga baka, usa nga kanding, ngan hin usa nga lalaki nga karnero, nga tulo ka tuig an panuigon han kada usa, ngan hin usa nga sarapati ngan hin usa nga tukmo.”"
Genesis,15,10,"Gindara ni Abram an mga mananap ngadto ha Dyos, ginpamikas ini, ngan ginturutugbang an mga pinikas ha duha ka rumbay; kundi waray niya pagpikasa an mga tamsi."
Genesis,15,11,"Kon nahugdon an mga manaol ngada han mga patay nga lawas, gintatabog ini ni Abram."
Genesis,15,12,"Han tikaturunod na an adlaw, nangaturog ngan nahimuok hi Abram. Inalpan hiya hin dako nga kahadlok nga nalisang hiya."
Genesis,15,13,"Nagsiring ha iya an Ginoo , “An imo mga tulin mahihimo nga mga lumalangyaw didto hin lain nga tuna; maooripon hira didto ngan pagtatalumpigoson hira sulod hin 400 ka tuig."
Genesis,15,14,"Kundi pagkakastigohon ko an nasod nga mag-ooripon ha ira, ngan kon bumaya na hira hito nga nag-oripon ha ira nga tuna, magdadara hira hin damo nga mga manggad."
Genesis,15,15,"Ha imo nga bahin malalagas ka hin duro, mapatay ka nga murayaw, ngan iglulubong ka."
Genesis,15,16,"Maagi anay in upat nga mga katulinan san-o bumalik nganhi an imo mga tulin, kay diri ko paiiwason an mga Amoreohanon tubtob nga magmaraot na gud hira hin duro nga kinahanglan na pagkastigohon ko hira.”"
Genesis,15,17,"Han katunod na han adlaw ngan masirom na, tigda la nga pinmakita in usa nga nag-aaraso nga daba ngan hin usa nga naglalahinggab nga sulo ngan linmabay ini ha butnga han mga pinikas nga mga mananap."
Genesis,15,18,"Ngan dida ngahaw naghimo an Ginoo hin ginsaaran kan Abram. Nagsiring hiya, “Nagsasaad ako hin paghatag ha imo mga tulin hini ngatanan nga tuna tikang ha pag-ultan han Ehipto ngadto ha Salog han Eufrates,"
Genesis,15,19,"lakip an katunaan han mga Kinitanhon, mga Kinizitanhon, mga Kadmonitanhon,"
Genesis,15,20,"mga Hiteohanon, mga Periseohanon, mga Refaim,"
Genesis,15,21,"mga Amoreohanon, mga Canaanhon, mga Girgaseohanon, ngan han mga Jebuseohanon.”"
Genesis,16,1,"Waray mag-anak hi Sarai nga asawa ni Abram. Kundi may-ada hi Sarai usa nga Ehiptohanon nga oripon nga babaye nga ginngaranan nga Agar,"
Genesis,16,2,"sanglit nagsiring hiya kan Abram, “Waray ako tugoti han Ginoo hin pag-anak. Kay ano nga diri ka makighilawas han akon oripon nga babaye? Manggad nala mag-anak hiya para ha akon.” Inmuyon hi Abram han iginsiring ni Sarai."
Genesis,16,3,Sanglit iginhatag ni Sarai hi Agar ngadto kan Abram basi magin iya aruasawa. (Nahinabo ini katapos ni Abram mag-ukoy didto ha Canaan sulod hin 10 ka tuig.)
Genesis,16,4,"Nakighilawas hi Abram kan Agar ngan nagburod hiya. Han pakasabot niya nga burod na hiya, nagmapinahitas-on hiya ngan gintamay niya hi Sarai."
Genesis,16,5,"Niyan nagsiring hi Sarai kan Abram, “Sayop ini nimo nga gintatamay ako ni Agar. Iginhatag ko hiya ha imo, ngan tikang hiya mahibaro nga burod na hiya, gintamay na ako niya. Paghukman unta kita han Ginoo kon hin-o ha aton an matadong, ikaw ba o ako.”"
Genesis,16,6,"Binmaton hi Abram, “Oripon mo hiya ngan ikaw an magburuot ha iya. Buhata ha iya an bisan ano nga imo karuyag.” Niyan nagmaisog hin duro hi Sarai kan Agar sanglit linmayas hiya."
Genesis,16,7,"Gintapo hi Agar han anghel han Ginoo didto hin usa nga burabod ha kamingawan dida han dalan tipakadto ha Sur,"
Genesis,16,8,"ngan ginsiring hiya, “Agar nga oripon ni Sarai, tikang ka diin ngan tipakain ka?” Binmaton hiya, “Napalagiw ako tikang han akon agaron nga babaye.”"
Genesis,16,9,"Nagsiring an anghel, “Balik ngadto ha iya ngan paoripon ha iya.”"
Genesis,16,10,"Niyan nagsiring pa hiya, “Tatagan ko ikaw hin damo hin duro nga mga tulin nga waray tawo nga makakaihap ha ira."
Genesis,16,11,Mag-aanak ka hin usa nga lalake ngan pagngangaranan mo hiya nga Ismael kay hinbatian han Ginoo an imo mga pagharoy.
Genesis,16,12,Kundi masusugad hin ihalas nga asno an imo anak; makontra hiya han tagsatagsa ngan kokontrahon man hiya han tagsatagsa. Mag-uokoy hiya nga hirayo han ngatanan niya nga kauropdan.”
Genesis,16,13,"Nagpakiana hi Agar ha iya la ngahaw, “Hinkit-an ko ba hin tinuod an Dyos ngan nabuhi pa ako hin pagsumat hiunong hini?” Sanglit gintawag niya an Ginoo nga naghimangraw ha iya, “Usa ka Dyos nga Nakita.”"
Genesis,16,14,Sanglit ginngaranan han mga tawo an atabay ha butnga han Cades ngan han Bered nga “An Atabay han Buhi nga Nakita ha Akon.”
Genesis,16,15,Nag-anak hi Agar hin usa nga lalaki ngan ginngaranan hiya ni Abram nga Ismael.
Genesis,16,16,An panuigon ni Abram hito nga panahon 86 na.
Genesis,17,1,"Han 99 na an panuigon ni Abram, pinmakita ha iya an Ginoo ngan nagsiring, “Amo ako an Dyos nga Labi Kamakagarahum. Pagsugta ako ngan dayuday pagbuhata an matadong."
Genesis,17,2,Maghihimo ako ha imo hin ginsaaran ngan tatagan ko ikaw hin damo nga mga tulin.”
Genesis,17,3,"Hinmapa hi Abram, ngan nagsiring an Dyos,"
Genesis,17,4,“Amo ini an ginsaaran nga akon hihimoon ha imo: nagsasaad ako nga mahihimo ka nga ginikanan hin damo nga mga nasod.
Genesis,17,5,"Diri na Abram an imo ngaran, kundi Abraham na, kay hihimoon ko ikaw nga ginikanan hin damo nga mga nasod."
Genesis,17,6,"Tatagan ko ikaw hin damo nga mga tulin, ngan magigin hadi in pira ha ira. Magkakamay-ada ka damo hin duro nga mga tulin nga mahihimo hira nga mga nasod."
Genesis,17,7,"“Tutumanon ko an akon saad ha imo ngan han imo mga tulin ha tidaraon nga mga katulinan, sugad nga usa nga waray kataposan nga ginsaaran. Magigin Dyos ako nimo ngan an Dyos han imo mga tulin."
Genesis,17,8,"Ighahatag ko ha imo ngan han imo mga tulin ini nga tuna diin usa ka nga lumalangyaw yana. Pagtatag-iyahon ha kadayonan han imo mga tulin an bug-os nga tuna han Canaan, ngan magigin Dyos ako nira.”"
Genesis,17,9,"Nagsiring an Dyos kan Abraham, “Kinahanglan umabuyon ka liwat hin pagtuman han aton ginsaaran, ikaw ngan an imo mga tulin ha tidaraon nga mga katulinan."
Genesis,17,10,Kinahanglan umabuyon ka ngan an imo mga tulin hin pagtori han tagsa nga lalake dida ha iyo.
Genesis,17,11,"Tikang yana kinahanglan pagtorion mo an tagsa nga bata nga lalake kon walo na ka adlaw an iya edad, lakip an mga oripon nga natawo ha iyo mga balay ngan an mga oripon nga ginpalit niyo tikang hin mga lumalangyaw. Magpapakita ini nga may-ada naton ginsaaran."
Genesis,17,12,"Tikang yana kinahanglan pagtorion mo an tagsa nga bata nga lalake kon walo na ka adlaw an iya edad, lakip an mga oripon nga natawo ha iyo mga balay ngan an mga oripon nga ginpalit niyo tikang hin mga lumalangyaw. Magpapakita ini nga may-ada naton ginsaaran."
Genesis,17,13,"Kinahanglan pagtorion an kada usa, ngan mahihimo ini nga lawasnon nga tigaman hin pagpakita nga waray kataposan an aton ginsaaran."
Genesis,17,14,"Diri na pag-iisipon nga sakop han akon mga tawo an bisan hin-o nga lalake nga diri pagtorion, kay waray hiya magtuman han aton ginsaaran.”"
Genesis,17,15,"Nagsiring an Dyos kan Abraham, “Ayaw na pagtawgon nga Sarai an imo asawa; tikang yana Sara na an iya ngaran."
Genesis,17,16,"Pagbebendisyonan ko hiya, ngan tatagan ko ikaw hin usa nga anak nga lalake pinaagi ha iya. Pagbebendisyonan ko hiya, ngan mahihimo hiya nga iroy hin mga nasod, ngan magkakamay-ada kahadian dida han iya mga tulin.”"
Genesis,17,17,"Hinmapa hi Abraham, kundi nahipatawa hiya han pakahunahuna niya, “Makakaanak pa ba in usa nga lalake nga 100 na an iya panuigon? Mag-aanak pa ba hi Sara nga 90 na?”"
Genesis,17,18,"Ginpakianhan niya an Dyos, “Kay ano nga diri na la hi Ismael an himoon nga sumurunod ha akon?”"
Genesis,17,19,"Kundi nagsiring an Dyos, “Diri. Mag-aanak hi Sara nga imo asawa hin usa nga lalake ngan pagngangaranan mo hiya nga Isaac. Pagtutumanon ko ha kadayonan dida ha iya ngan han iya mga tulin an akon ginsaaran. Usa ini nga waray kataposan nga ginsaaran."
Genesis,17,20,"Hinbatian ko an imo hangyo hiunong kan Ismael, sanglit pagbebendisyonan ko hiya ngan tatagan ko hiya hin damo nga mga anak ngan damo nga mga tulin. Magigin amay hiya hin dose nga mga punoan, ngan hihimoon ko nga usa nga dako nga nasod an iya mga tulin."
Genesis,17,21,"Kundi pagtutumanon ko an akon ginsaaran dida kan Isaac nga imo anak nga lalake, nga ig-aanak ni Sara ha sugad hini nga panahon han sunod nga tuig.”"
Genesis,17,22,"Han kahuman paghimangraw han Dyos kan Abraham, iya binayaan hiya."
Genesis,17,23,"Hito ngahaw nga adlaw, ginsugot ni Abraham an Dyos ngan gintori niya hi Ismael nga iya anak ngan an ngatanan nga iba pa nga kalalaken-an didto han iya balay, pati an mga oripon nga natawo didto han iya balay ngan adton iya mga pinalit."
Genesis,17,24,"An panuigon ni Abraham 99 na han pagtoria ha iya,"
Genesis,17,25,ngan 13 na an panuigon ni Ismael nga iya anak.
Genesis,17,26,"Gintori hira nga duha hito manta nga adlaw,"
Genesis,17,27,upod an ngatanan nga mga oripon ni Abraham.
Genesis,18,1,"Pinmakita an Ginoo kan Abraham didto han baraan nga kakahoyan han Mamre. Han nalingkod hi Abraham dida han porta han iya tulda ha takna nga naudtohan an adlaw,"
Genesis,18,2,"hinmangad hiya ngan hinkit-an niya in tulo ka tawo nga natukdaw didto. Han paghikit-i gudla niya ha ira, dinmalagan hiya hin pagtapo ha ira. Hinmapa hiya"
Genesis,18,3,"ngan nagsiring, “Mga mano, ayaw gad kamo pagpadayon han iyo paglakat, kundi hapit kamo anay madaliay; andam ako hin pagsirbe ha iyo."
Genesis,18,4,Tugoti ako hin pagkuha hin tubig para hin panhimsaw niyo; makakapahuway kamo dinhe ha lindong hini nga kahoy.
Genesis,18,5,"Makuha liwat ako hin gutiay nga pagkaon; makakapakusog ini ha iyo ha pagpadayon han iyo paglakat. Ginpasidunggan ako niyo pinaagi hin pagkanhi ha akon balay, sanglit tugoti gad ako hin pagsirbe ha iyo.” Binmaton hira, “Salamat ha imo; buhata an imo karuyag.”"
Genesis,18,6,"Nagdagmit hi Abraham ngadto han tulda ngan nagsiring kan Sara, “Dali kuha han gimamaupayi mo nga harina ngan paghimo hin tinapay.”"
Genesis,18,7,"Niyan dinmalagan hiya ngadto han turil ngan ginpili in usa nga nati nga baka nga bata pa ngan matambok, ngan iginhatag ini ngadto hin usa nga surugoon nga nagdagmit hin pag-andam hini."
Genesis,18,8,"Kinmuha hi Abraham hin kisiyo, gatas, ngan han karne, ngan igindurot ini pagkaon ngadto han mga tawo. Didto ha sirong han kahoy, hiya gud an nagsirbe ha ira, ngan nangaon hira."
Genesis,18,9,"Niyan pinmakiana kan Abraham an mga tawo, “Hain man hi Sara nga imo asawa?” “Aadto hiya ha sakob han tulda,” binmaton hiya."
Genesis,18,10,"Nagsiring in usa ha ira, “Mabalik ako siyam ka bulan tikang yana, ngan mag-aanak hi Sara nga imo asawa hin usa nga lalake.” Nagpipinamati hi Sara ha luyo han tawo ha hirani han porta han tulda."
Genesis,18,11,"Lagas na hin duro hira Abraham ug Sara, ngan hinmunong na an ikinabulan nga regla ni Sara."
Genesis,18,12,"Sanglit nahipatawa hi Sara ha iya la ngahaw ngan nagsiring, “Yana nga lagas ngan laos na ako, maruruyag pa ba ako hin pakighilawas? Ngan labot pa, lagas na liwat hin duro an akon bana.”"
Genesis,18,13,"Niyan nagpakiana kan Abraham an Ginoo , “Kay ano nga nahipatawa ngan nagsiring man hi Sara, ‘Mag-aanak pa ba ako nga lagas na man ako hin duro?’"
Genesis,18,14,"May-ada ba butang nga diri mahihimo han Ginoo ? Sumala han akon iginsiring, siyam ka bulan tikang yana mabalik ako ngan mag-aanak hi Sara hin lalake.”"
Genesis,18,15,"Iginlirong ini ni Sara kay nahadlok hiya. Nagsiring hiya, “Waray ako tumawa.” Binmaton an Ginoo , “Ayaw na la paglirong, matuod nga tinmawa ka.”"
Genesis,18,16,"Niyan nagkalakat an mga tawo ngan kinmadto hira hin usa nga dapit nga hintatamdan nira an Sodoma, ngan binmunyog ha ira hi Abraham hin pagpagikan ha ira."
Genesis,18,17,"Ngan nagsiring ha iya la ngahaw an Ginoo , “Diri ko pagtatagoon kan Abraham an akon nahuhunahunaan hin pagbuhat."
Genesis,18,18,"Mahihimo nga dako ngan gamhanan nga nasod an iya mga tulin, ngan pinaagi ha iya pagbebendisyonan ko an ngatanan nga mga nasod."
Genesis,18,19,"Ginpili ko hiya basi pagsugoon unta niya an iya mga anak nga kalalaken-an ngan an iya mga tulin hin pagsugot ha akon ngan pagbuhat han matadong ngan kaangayan. Kon pagbuhaton nira ini, pagtutumanon ko para ha iya an ngatanan nga akon iginsaad.”"
Genesis,18,20,"Niyan nagsiring an Ginoo kan Abraham, “May-ada magpakaharadlok nga mga sumbong kontra han Sodoma ug Gomora, ngan dako na hin duro an ira sala."
Genesis,18,21,Kinahanglan lumusad ako hin pag-usisa kon matuod ba o diri an mga sumbong nga akon hinbatian.”
Genesis,18,22,"Niyan nagkalakat an duha ka tawo ngan nagtipakadto ha Sodoma, kundi pinmabilin an Ginoo upod kan Abraham."
Genesis,18,23,"Gindaop ni Abraham an Ginoo ngan ginpakianhan, “Tinuod ba nga pagpupuohon mo an mga waray sala upod han mga salaan?"
Genesis,18,24,"Kon may-ada 50 nga magtadong nga mga tawo didto han syudad, pagpupuohon ba nimo an bug-os nga syudad? Diri mo ba pasasayloon an syudad basi matalwas an 50?"
Genesis,18,25,"Maaram ako nga diri mo pamamatayon an magtadong upod han mga salaan. Diri gud ini mahihimo! Diri gud ini pagbubuhaton nimo. Kon pagbuhaton mo ini, makakastigo an mga magtadong upod han mga salaan. Diri gud mahihimo ito! Kinahanglan magbuhat hin matadong an Maghurukom han bug-os nga tuna.”"
Genesis,18,26,"Binmaton an Ginoo , “Kon hiagian ko didto ha Sodoma in 50 nga magtadong nga mga tawo, pasasayloon ko an bug-os nga syudad tungod ha ira.”"
Genesis,18,27,"Nagyakan liwat hi Abraham, “Pasayloa intawon, O Ginoo , an akon pagpangahas hin pagpadayon hin pakighimangraw ha imo. Tawo man la ako, ngan waray ko gud katungod hin pagyakan hin bisan ano."
Genesis,18,28,"Kundi bangin may-ada la 45 nga magtadong nga mga tawo, kulang hin lima nga mag 50. Pagpupuohon mo ba an bug-os nga syudad tungod nga nagkulang hin lima an magtadong?” Binmaton an Ginoo , “Diri ko pagbubungkagon an syudad kon hiagian ko didto in 45 nga magtadong nga mga tawo.”"
Genesis,18,29,"Nagyakan na liwat hi Abraham, “Bangin may-ada la 40.” Binmaton hiya, “Diri ko pagbubungkagon an syudad kon may-ada 40.”"
Genesis,18,30,"Nagsiring hi Abraham, “Ayaw gad kasina, O Ginoo , kundi kinahanglan magyakan na liwat ako. Ano man kon may-ada la 30?” Nagsiring hiya, “Diri ko pagbubungkagon ini kon hiagian ko in 30.”"
Genesis,18,31,"Nagsiring hi Abraham, “Pasayloa gad an akon pagpangahas hin pagpadayon hin pakighimangraw ha imo, O Ginoo . Pananglit 20 la in hiagian?” Nagsiring hiya, “Diri ko pagbubungkagon an syudad kon hiagian ko in 20.”"
Genesis,18,32,"Nagsiring hi Abraham, “Ayaw gad kasina, O Ginoo , ngan magyayakan ako hin makausa na gudla. Ano man kon 10 la an hiagian?” Nagsiring hiya, “Diri ko pagbubungkagon ini kon may-ada 10.”"
Genesis,18,33,"Katapos niya makighimangraw kan Abraham, linmakat an Ginoo , ngan inmoli hi Abraham."
Genesis,19,1,"Han pag-abot han duha nga mga anghel ngadto ha Sodoma hito nga gab-i, nalingkod hi Lot dida han ganghaan han syudad. Han pakakita gudla niya ha ira, binmuhat hi Lot ngan gintapo hira. Hinmapa hiya ha atubangan nira,"
Genesis,19,2,"ngan nagsiring, “Mga mano, iini ako hin pagsirbe ha iyo. Pakadi gad kamo ha akon balay, basi makapanhimsaw kamo ngan didto magpalabay han gab-i. Ha pagkaaga makakabangon kamo hin timprano ngan makakagpadayon han iyo paglakat.” Kundi binmaton hira, “Ayaw, aanhi la kami ha plasa han syudad magpapalabay han gab-i.”"
Genesis,19,3,"Nagpadayon hiya hin paghangyo ha ira, ngan ha kataposan inmupod hira ha iya ngadto han iya balay. Ginsugo ni Lot an iya mga surugoon hin paghimo hin tinapay ngan pag-andam hin maupay nga pagkaon para han iya mga bisita. Han andam na ini, nangaon hira."
Genesis,19,4,"Han waray pa mangangaturog an mga bisita, ginpalibotan han mga kalalaken-an han Sodoma an balay. Nakadto an ngatanan nga kalalaken-an han syudad, mga batan-on ngan mga tigurang."
Genesis,19,5,"Gintawag nira hi Lot ngan ginpakianhan, “Hain na an mga lalake nga kinmanhi hin paghuron dinhe ha imo yana nga gab-i? Pagawsa hira ngadi ha amon!” Karuyag makighilawas ha ira an kalalaken-an han Sodoma."
Genesis,19,6,Ginmawas hi Lot ngan ginsadhan an porta ha luyo niya.
Genesis,19,7,"Iya ginsiring hira, “Kasangkayan, nakikimalooy ako ha iyo, ayaw gad pagbuhata niyo in sugad kamaraot nga butang!"
Genesis,19,8,"Tan-awa, may-ada ko duha nga mga anak nga kababayen-an nga mga uray pa. Igagawas ko hira nganhi ha iyo ngan makakahimo kamo han bisan ano nga iyo karuyag pagbuhaton ha ira. Kundi ayaw niyo pagbuhati hin bisan ano ini nga mga tawo. Mga bisita ko hira dinhe han akon balay ngan kinahanglan pagpanalipdan ko hira.”"
Genesis,19,9,"Kundi nagsiring hira, “Pabay-i la kami. Diri ka taga dinhe! Baga hin-o ka nga magbubuot han amon pagbubuhaton? Iwas dida, kay kon diri, bangin ikaw lugod an amon pagbuhatan hin labaw pa ka mahilas nga butang!” Gintikwang nira hi Lot ngan hinmarani hira hin pagruba han porta."
Genesis,19,10,"Kundi ginkaptan han duha nga tawo hi Lot, ngan ginbutong hiya ngadto ha sakob, ngan ginsadhan an porta."
Genesis,19,11,"Niyan ginbuta an ngatanan nga kalalaken-an didto ha gawas, sanglit waray na hira makakatultol han porta."
Genesis,19,12,"Nagsiring kan Lot an duha nga kalalaken-an, “Kon may-ada pa nimo iba nga mga tawo dinhe—mga anak nga kalalaken-an, mga anak nga kababayen-an, mga umagad nga kalalaken-an o bisan hin-o nga iba nga imo kauropdan nga nag-uokoy dinhe han syudad—pagawsa dayon hira ngatanan,"
Genesis,19,13,kay pagbubungkagon namon ini nga dapit. Hinbatian han Ginoo an magpakalilisang nga mga sumbong kontra hini nga mga tawo ngan ginsugo kami hin pagbungkag han Sodoma.”
Genesis,19,14,"Niyan kinmadto hi Lot han kalalaken-an nga nangangasawa han iya mga anak nga kababayen-an, ngan nagsiring, “Dali ngan gawas kamo dinhe; pagbubungkagon han Ginoo ini nga dapit.” Kundi naghunahuna hira nga nag-iintrimis la hiya."
Genesis,19,15,"Han maagahon pa, gintinguha han mga anghel hin pagpadagmit kan Lot. “Dali!” nagsiring hira. “Dad-a an imo asawa ngan an duha mo nga mga anak nga kababayen-an ngan gawas kamo, basi diri kamo mamatay kon pagbungkagon an syudad.”"
Genesis,19,16,"Baga nag-alang pa hi Lot. Kundi nalooy ha iya an Ginoo ; sanglit kinaptan han duha nga kalalaken-an hiya, an iya asawa, ngan an iya duha nga mga anak nga kababayen-an ngan ginpagawas hira han syudad."
Genesis,19,17,"Ngan nagsiring an usa han mga anghel, “Dalagan kamo basi diri kamo magkamatay! Ayaw kamo paglingi ngan ayaw paghunong didto han kahamub-an. Dalagan kamo ngadto han kapungtoran basi diri kamo magkamatay!”"
Genesis,19,18,"Kundi binmaton hi Lot, “Kon mahimo, diri gad kami makadto hito nga dapit."
Genesis,19,19,"Ginbuhat mo na ha akon in dako nga pagkalooy ngan gintalwas mo pa an akon kinabuhi. Kundi hirayo hin duro an kapungtoran; bangin hiabotan ako han karat-an, ngan mapatay ako ha diri pa ako maabot didto."
Genesis,19,20,Nakita ka ba ito nga gutiay nga bungto? Hirani la ito. Tugoti ako hin pagkadto—nakita ka man nga gutiay la ito nga dapit—ngan magagawas ako han kataragman.”
Genesis,19,21,"Binmaton hiya, “Sigi, kadto na. Diri ko pagbubungkagon ito nga bungto."
Genesis,19,22,"Dali! Dalagan! Waray ko mahihimo hin pagbungkag tubtob han imo pag-abot didto.” Tungod nga gintawag ini ni Lot nga gutiay, ginngaranan an bungto nga Zoar."
Genesis,19,23,Nasirang na an adlaw han pag-abot ni Lot ngadto ha Zoar.
Genesis,19,24,"Ha gilayon ginpauranan han Ginoo an mga syudad han Sodoma ug Gomora hin nagkakalayo nga asufre,"
Genesis,19,25,"ngan ginbungkag ini ngan an bug-os nga kahamub-an, upod an ngatanan nga mga tawo didto, ngan an ngatanan nga naturok dida han tuna."
Genesis,19,26,Kundi linmingi an asawa ni Lot ngan nahimo hiya nga harigi nga asin.
Genesis,19,27,Timprano pa han pagkaaga nagdagmit hi Abraham ngadto han dapit nga iya gintukdawan ha atubangan han Ginoo .
Genesis,19,28,"Ginlantaw niya an Sodoma ug Gomora ngan an bug-os nga kahamub-an, ngan hinkit-an niya in aso nga nag-usbok tikang han tuna, nga sugad hin aso nga tikang hin usa nga dako hin duro nga hudno."
Genesis,19,29,"Kundi han pagbungkaga han Dyos han mga syudad han kahamub-an nga gin-ukyan ni Lot, waray hingalimot an Dyos kan Abraham, ngan gintalwas niya hi Lot han makalilisang nga kataragman."
Genesis,19,30,"Tungod nga nahadlok hi Lot hin pag-ukoy didto ha Zoar, binmalhin hiya ngan an iya duha nga mga anak nga kababayen-an ngadto han kapungtoran, ngan nag-ukoy hira didto hin usa nga lungib."
Genesis,19,31,"Nagsiring an magurang nga anak ngadto han iya bugto, “Nagtitikalagas na an aton amay, ngan waray na kalalaken-an dinhe ha bug-os nga kalibutan nga mangangasawa ha aton, basi magkamay-ada kita mga anak."
Genesis,19,32,"Tana, paghubga ta an aton amay basi makadirig kita ha iya ngan magkamay-ada kita mga anak pinaagi ha iya.”"
Genesis,19,33,"Hito nga gab-i ginpainom nira hin bino an ira amay, ngan nakighilawas ha iya an magurang nga anak nga babaye. Kundi uraura hiya hin ka hubog nga waray hiya makasabot hini."
Genesis,19,34,"Han pagkabuwas nagsiring an magurang nga anak ngadto han iya bugto, “Dinmirig ako ha iya kagab-i; yana paghubga ta liwat hiya niyan nga gab-i, ngan ikaw na man an dirig ha iya. Niyan nagkakamay-ada anak an kada usa ha aton pinaagi han aton tatay.”"
Genesis,19,35,"Sanglit hito nga gab-i ira ginhubog hiya, ngan nakighilawas ha iya an manghod nga anak. Hubog na liwat hiya hin duro sanglit waray gud hiya makasabot hini."
Genesis,19,36,"Dida hini nga paagi nagburod an duha nga mga anak nga kababayen-an ni Lot, pinaagi han ira kalugaringon nga amay."
Genesis,19,37,Nag-anak hin lalake an magurang nga babaye ngan iya ginngaranan nga Moab. Amo hiya an ginikanan han yana nga mga Moabitanhon.
Genesis,19,38,Nag-anak liwat hin lalake an manghod ngan iya ginngaranan nga Benami. Amo hiya an ginikanan han yana nga mga Amonitanhon.
Genesis,20,1,"Binmalhin hi Abraham tikang ha Mamre ngadto han timogan nga dapit han Canaan, ngan nag-ukoy hiya ha butnga han Cades ug Sur. Niyan, samtang nag-uokoy hiya didto ha Gerar,"
Genesis,20,2,nagsiring hiya nga bugto la niya hi Sara nga iya asawa. Sanglit ginpakuha ni Hadi Abimelec hi Sara ngadto ha iya.
Genesis,20,3,"Usa ka gab-i pinmakita an Dyos kan Abimelec dida hin usa nga inop ngan nagsiring, “Mapatay ka, kay ginkuha mo ini nga babaye; inasaw-an na hiya.”"
Genesis,20,4,"Kundi waray pa makighilawas kan Sara hi Abimelec, ngan nagsiring hiya, “Ginoo, waray ko sala! Papatayon mo ba ako ngan an akon mga tawo?"
Genesis,20,5,"Hi Abraham ngahaw an nagsiring nga bugto la niya hi Sara, ngan nagsiring hi Sara nga bugto niya hi Abraham. Ginbuhat ko ini hin murayaw nga konsensya, ngan waray ko nabuhat nga sayop.”"
Genesis,20,6,"Binmaton an Dyos dida han inop, “Oo, maaram ako nga ginbuhat mo ini hin murayaw nga konsensya, sanglit waray ko ikaw tugoti hin pakasala kontra ha akon ngan waray ko itugot nga makighilawas ka ha iya."
Genesis,20,7,"Kundi yana, igbalik an babaye ngadto han iya bana. Usa nga manaragna an iya bana, ngan mag-aampo hiya para ha imo, basi diri ka mamatay. Kundi kon diri mo hiya igbalik, ginpapahimatngon ko ikaw nga mapatay ka, ikaw ngan an ngatanan mo nga mga tawo.”"
Genesis,20,8,"Timprano pa han pagkaaga gintawag ni Abimelec an ngatanan niya nga mga opisyal ngan ginsumatan hira kon ano an nahinabo, ngan nagkahahadlok gud hira."
Genesis,20,9,"Niyan gintawag ni Abimelec hi Abraham ngan ginpakianhan hiya, “Ano an imo ginbuhat ha amon? Ano nga sayop an akon nabuhat ha imo nga tinagan mo kami hini nga dako nga karat-an, ako ngan an akon ginhadian, nga diri unta angay pagbuhaton mo ha akon?"
Genesis,20,10,Kay ano nga imo man ini ginbuhat?”
Genesis,20,11,"Binmaton hi Abraham, “An akon hunahuna nga waray ha iyo dinhe nahadlok han Dyos, ngan nga pagpapatayon ako nira basi la makuha nira an akon asawa."
Genesis,20,12,"Tinuod gud nga bugto ko hiya nga babaye. Bugto ko hiya ha amay, kundi diri ha iroy, ngan pinangasawa ko hiya."
Genesis,20,13,"Sanglit han pagsugoa ha akon han Dyos tikang han balay han akon amay ngadto hin langyaw nga mga tuna, ginsiring ko hiya, ‘Makakapakita ka han imo kamaunongon ha akon pinaagi hin pagsumat han tagsatagsa nga imo la ako bugto.’”"
Genesis,20,14,"Niyan ibinalik ni Abimelec hi Sara ngadto kan Abraham ngan gintagan pa hiya ni Abimelec hin mga karnero, mga baka, ngan hin mga oripon."
Genesis,20,15,"Nagsiring hiya kan Abraham, “Iini an bug-os ko nga katunaan. Pag-ukoy bisan diin an imo karuyag.”"
Genesis,20,16,"Nagsiring hiya kan Sara, “Tinatagan ko an imo bugto nga lalake hin usa ka yukot ka bug-os nga salapi basi hisabotan han ngatanan nga upod nimo nga waray ka sala; nga waray mo nabuhat nga sayop.”"
Genesis,20,17,"Tungod han nahinabo kan Sara nga asawa ni Abraham, ginbuot han Dyos nga diri gud mag-anak an bisan hin-o nga babaye didto han palasyo ni Abimelec. Sanglit nag-ampo hi Abraham para kan Abimelec ngan gin-upay hiya han Dyos. Gin-upay liwat niya an iya asawa, ngan an iya mga oripon nga kababayen-an basi mag-anak na liwat hira."
Genesis,20,18,"Tungod han nahinabo kan Sara nga asawa ni Abraham, ginbuot han Dyos nga diri gud mag-anak an bisan hin-o nga babaye didto han palasyo ni Abimelec. Sanglit nag-ampo hi Abraham para kan Abimelec ngan gin-upay hiya han Dyos. Gin-upay liwat niya an iya asawa, ngan an iya mga oripon nga kababayen-an basi mag-anak na liwat hira."
Genesis,21,1,"Ginbendisyonan han Ginoo hi Sara sumala han iya iginsaad,"
Genesis,21,2,ngan nagburod hiya ngan nag-anak hin lalake bisan kon lagas na hi Abraham. Natawo an bata dida han panahon nga igintalaan han Dyos.
Genesis,21,3,Ginngaranan hiya ni Abraham nga Isaac.
Genesis,21,4,"Han walo na ka adlaw an iya edad, gintori hiya ni Abraham sumala han iginsugo han Dyos."
Genesis,21,5,Ang panuigon ni Abraham 100 na an han katawo ni Isaac.
Genesis,21,6,"Nagsiring hi Sara, “Gindad-an ako han Dyos hin kalipay ngan pagtawa. Maduyog ha akon hin pagtawa an ngatanan nga makakabati hiunong hini.”"
Genesis,21,7,"Ngan nagpadayon hiya, “Hin-o in magsisiring kan Abraham nga magpapasuso pa hi Sara hin kabataan? Kundi nag-anak kami hin usa nga lalake dida han lagas na hiya.”"
Genesis,21,8,"Tinmubo an bata, ngan dida han adlaw han kalutas niya, naghatag hi Abraham hin dako nga panagtawo."
Genesis,21,9,"Usa ka adlaw, nag-uuyag hi Ismael nga anak nira Abraham ug Agar nga Ehiptohanon, ngan hi Isaac nga anak ni Sara."
Genesis,21,10,"Hinkit-an hira ni Sara ngan ginsiring niya hi Abraham, “Paiwasa ini nga oripon nga babaye ngan an iya anak. Kinahanglan an anak hini nga oripon nga babaye diri umangbit hin bisan ano nga bahin han imo manggad nga pagsusundon ni Isaac nga akon anak.”"
Genesis,21,11,"Nakapaguol ini hin duro kan Abraham, kay anak man liwat niya hi Ismael."
Genesis,21,12,"Kundi nagsiring an Dyos kan Abraham, “Ayaw kabaraka hiunong han bata ngan kan Agar nga imo oripon. Buhata an isiring ha imo ni Sara, kay pinaagi ini kan Isaac nga magkakamay-ada ka han mga tulin nga akon iginsaad."
Genesis,21,13,"Tatagan ko liwat hin damo nga mga anak hi Ismael, an anak han oripon nga babaye, basi mahimo hira nga usa nga nasod, kay anak mo liwat hiya.”"
Genesis,21,14,Timprano pa han pagkaaga gintagan ni Abraham hi Agar hin pagkaon ngan hin supot nga anit nga puno hin tubig. Iginpababa niya an bata kan Agar ngan ginpalakat hiya. Linmakat hi Agar ngan nagsinudoysudoy didto ha kamingawan han Berseba.
Genesis,21,15,"Han kaubos na han tubig, ginbayaan niya an bata ha sirong hin usa nga tanaman"
Genesis,21,16,"ngan linmingkod hiya didto hin mga 90 ka metros an kahirayo tikang han bata. Nagsiring hiya ha iya ngahaw, “Diri ako mailob hin pagkita nga mapatay an akon anak.” Samtang nalingkod hiya didto, nagtinangis an bata."
Genesis,21,17,"Hinbatian han Dyos nga nagtitinangis an bata, ngan tikang ha langit nagyakan kan Agar an anghel han Dyos, “Ano an imo nagugul-an, Agar? Ayaw kahadlok. Hinbatian han Dyos nga nagtatangis an bata."
Genesis,21,18,"Buhat, kadtoa, purota hiya, ngan pag-liawa hiya. Hihimoon ko in usa nga dako nga nasod tikang han iya mga tulin.”"
Genesis,21,19,Niyan ginpakita han Dyos kan Agar in usa nga atabay. Kinmadto hiya ngan ginpuno hin tubig an supot nga anit ngan ginpainom an bata.
Genesis,21,20,Kaupod an Dyos han bata samtang nagtutubo hiya; nag-ukoy hiya didto ha kamingawan han Paran ngan nahimo hiya nga batid nga parapanganop.
Genesis,21,21,Nakaagi an iroy niya hin Ehiptohanon nga asawa para ha iya.
Genesis,21,22,"Hito nga panahon, inmupod hi Abimelec kan Picol nga kapitan han iya kasondalohan, ngan nagsiring kan Abraham, “Kaupod nimo an Dyos ha ngatanan nga imo binubuhat."
Genesis,21,23,"Sanglit pagsumpa dinhe ha atubangan han Dyos nga diri ka maglilingo ha akon, han akon mga anak, o han akon mga tulin. Nagin maunongon ako ha imo, sanglit pagsaad nga magmamaunongon ka liwat ha akon ngan hini nga nasod nga imo gin-uokyan.”"
Genesis,21,24,"Nagsiring hi Abraham, “Nagsaad ako.”"
Genesis,21,25,Nagsumbong hi Abraham kan Abimelec hiunong hin usa nga atabay nga gin-agaw han mga surugoon ni Abimelec.
Genesis,21,26,"Nagsiring hi Abimelec, “Diri ako maaram kon hin-o an nagbuhat hini. Waray mo man ako pagsumati hiunong hini, ngan syahan pa ini nga akon pakabati hini.”"
Genesis,21,27,"Niyan gintagan ni Abraham hi Abimelec hin mga karnero, ngan mga baka, ngan naghimo hira nga duha hin ginsabotan."
Genesis,21,28,"Ginlain ni Abraham in pito nga mga nati nga karnero tikang han iya panon,"
Genesis,21,29,"ngan pinmakiana ha iya hi Abimelec, “Kay ano nga ginbuhat mo ito?”"
Genesis,21,30,"Binmaton hi Abraham, “Karawta ini nga pito nga mga nati nga karnero. Pinaagi hini, kinakarawat mo nga amo ako an nag-ukab hini nga atabay.”"
Genesis,21,31,Sanglit gintawag an dapit nga Berseba kay didto pagsumpa hira nga duha.
Genesis,21,32,"Katapos nira maghimo hini nga ginsabotan didto ha Berseba, binmalik hira Abimelec ug Picol ngadto ha Filistia."
Genesis,21,33,Niyan nagtanom hi Abraham hin kahoy nga tamarindo didto ha Berseba ngan nagsingba hiya han Ginoo nga Waray Kataposan nga Dyos.
Genesis,21,34,Nag-ukoy hi Abraham didto ha Filistia sulod hin maiha nga panahon.
Genesis,22,1,"Waray pag-iha ginsarihan han Dyos hi Abraham. Gintawag hiya han Dyos, “Abraham!” Binmaton hi Abraham, “Oo, aadi ako namamati.”"
Genesis,22,2,"Nagsiring an Dyos, “Dad-a an imo anak nga lalake, an imo uusa la nga anak nga hi Isaac, nga imo gud hinihigugma, ngan pakadto han tuna han Moria. Didto hin usa nga bukid nga igpapakita ko ha imo, ighalad hiya ha akon sugad nga usa nga halad nga tinubod.”"
Genesis,22,3,"Timprano pa han pagkaaga nagtiak hi Abraham hin sungo para han halad nga tinubod, iginkarga ini han iya asno, ngan gindara niya hi Isaac ngan hin duha nga mga surugoon. Nagkalakat hira ngadto han dapit nga iginsumat ha iya han Dyos."
Genesis,22,4,Dida han ikatulo ka adlaw hinkit-an ni Abraham an dapit tikang ha hirayo.
Genesis,22,5,"Niyan ginsiring niya an mga surugoon, “Pabilin kamo dinhe upod an asno. Makadto ako ngan an bata ngan magsisingba kami, ngan katapos mabalik kami nganhi ha iyo.”"
Genesis,22,6,"Ginpadara ni Abraham kan Isaac an sungo para han halad nga tinubod, ngan nagdara hi Abraham hin kutsilyo ngan hin mga baga hin pagharing han kalayo. Samtang naglalakat hira,"
Genesis,22,7,"nagyakan hi Isaac, “Tatay!” Binmaton hiya, “Ano, anak ko?” Pinmakiana hi Isaac, “Hinkikit-an ko nga may-ada mo mga baga ngan mga sungo, kundi hain man an nati nga karnero para han halad nga tinubod?”"
Genesis,22,8,"Binmaton hi Abraham, “An Dyos ngahaw an mahatag hin usa nga nati nga karnero.” Ngan nagpadayon hira hin pagkalakat."
Genesis,22,9,"Han pag-abot na nira ngadto han dapit nga iginsumat han Dyos ha iya, nagtindog hi Abraham hin usa nga altar ngan iginpahimutang an mga sungo ha bawbaw hini. Katapos ginggapos niya an iya anak ngan ibinutang hiya dida han altar, ha bawbaw han mga sungo."
Genesis,22,10,Niyan pinurot ni Abraham an kutsilyo hin pagpatay han iya anak.
Genesis,22,11,"Kundi nagtawag ha iya tikang ha langit an anghel han Ginoo , “Abraham, Abraham!” Binmaton hiya, “Oo, aadi ako.”"
Genesis,22,12,"“Ayaw pagsamara an bata o pagbuhati hiya hin bisan ano nga maraot,” nagsiring hiya. “Yana maaram na ako nga may-ada ka masinugtanon nga pagtahod han Dyos, kay waray mo ighalot ha akon an imo usa la nga anak.”"
Genesis,22,13,"Linmingi hi Abraham ngan hinkit-an niya in usa nga lalake nga karnero nga nasasagapot an mga sungay dida hin karupdopan. Iya ginkuha ini nga karnero, ngan iginhalad sugad nga halad nga tinubod liwan han iya anak."
Genesis,22,14,"Ginngaranan ni Abraham adto nga dapit nga “Nahatag an Ginoo .” Ngan bisan yana nga adlaw nasiring pa in mga tawo, “Nahatag hiya didto han bukid han Ginoo .”"
Genesis,22,15,"Nagtawag hin ikaduha kan Abraham an anghel han Ginoo tikang ha langit,"
Genesis,22,16,"“Nagsusumpa ako pinaagi han akon kalugaringon nga ngaran—nagyayakan an Ginoo —nga pagbebendisyonan ko gud ikaw. Tungod nga imo ginbuhat ini ngan waray mo ighalot ha akon an imo usa la nga anak,"
Genesis,22,17,nagsasaad ako nga ighahatag ko ha imo in mga tulin nga sugad kadamo han mga bitoon didto ha langit o han mga baras ha baybayon. Pagdadag-on han mga tulin nimo an ira mga kaaway.
Genesis,22,18,An ngatanan nga kanasoran mahangyo nga pagbendisyonan ko hira sugad han akon pagbendisyon han imo mga tulin—kay imo ginsugot an akon sugo.”
Genesis,22,19,"Binmalik hi Abraham ngadto han iya mga surugoon, ngan nagburunyog hira ngadto ha Berseba, diin pag-ukoy hi Abraham."
Genesis,22,20,Paglabay hin panahon hinbaroan ni Abraham nga nag-anak hira Milca ug Nahor nga iya bugto hin walo nga mga anak:
Genesis,22,21,"hira Uz nga suhag, Buz nga iya bugto nga lalake, Kemuel nga amay ni Aram,"
Genesis,22,22,"Cesed, Hazo, Pildas, Jidlaf, ug Betuel"
Genesis,22,23,nga amay ni Rebecca. Igin-anak nira Milca ug Nahor nga bugto ni Abraham ini nga walo nga mga anak nga kalalaken-an.
Genesis,22,24,"Nag-anak hi Reuma nga aruasawa ni Nahor kanda Teba, Gaham, Tahas, ug Maaca."
Genesis,23,1,Nakaabot hi Sara hin panuigon nga 127.
Genesis,23,2,"Namatay hiya didto ha Hebron ha tuna han Canaan, ngan nagmasulob-on hi Abraham tungod han iya kamatay."
Genesis,23,3,"Binayaan ni Abraham an dapit nga hinahayaran han lawas han iya asawa, kinmadto hiya han mga Hiteohanon, ngan nagsiring,"
Genesis,23,4,"“Usa ako nga lumalangyaw nga nag-uokoy dinhe ha iyo; papalita ako hin tuna, basi didto ko iglubngan an akon asawa.”"
Genesis,23,5,"Binmaton hira,"
Genesis,23,6,"“Mano, pamatii kami. Ginhahangad ka namon sugad nga usa nga gamhanan nga pangulo; iglubong an imo asawa didto han gimamaupayi nga lubnganan namon. Malilipay an bisan hin-o ha amon hin paghatag ha imo hin usa nga lubnganan, basi makaglubong ka ha iya.”"
Genesis,23,7,"Niyan yinmukbo hi Abraham ha atubangan nira,"
Genesis,23,8,"ngan nagsiring, “Kon naruruyag kamo nga iglubong ko dinhe an akon asawa, alayon paghangyo kan Efron nga anak nga lalake ni Zohar,"
Genesis,23,9,"nga igbaligya niya ha akon an Lungib han Macpela, nga hirani han ligid han iya uma. Alayon hin paghangyo ha iya nga igbaligya ini ha akon hin igo nga palit, dinhe ha iyo atubangan, basi matag-iya ko ini nga lubnganan nga tuna.”"
Genesis,23,10,"Nalingkod hi Efron upod han iba nga mga Hiteohanon dida han tirokan nga dapit didto han ulpotan han syudad. Binmaton hiya nga hinbabatian han tagsatagsa nga nakadto,"
Genesis,23,11,"“Mano, pamati, ighahatag ko ha imo an bug-os nga uma ngan an lungib nga aada hini. Dinhe ha atubangan han akon kalugaringon nga mga tawo ighahatag ko ini ha imo, basi makaglubong ka han imo asawa.”"
Genesis,23,12,"Kundi yinmukbo hi Abraham ha atubangan han mga Hiteohanon,"
Genesis,23,13,"ngan nagsiring kan Efron, basi makabati an tagsatagsa, “Alayon hin pamati ha akon. Papaliton ko an bug-os nga uma. Karawta an akon bayad, ngan iglulubong ko didto an akon asawa.”"
Genesis,23,14,"Binmaton hi Efron,"
Genesis,23,15,"“Mano, mapapalit ini nga tuna hin 400 la ka bug-os nga salapi, kundi ano gud ito para ha aton? Iglubong nala didto an imo asawa.”"
Genesis,23,16,"Tinmangdo hi Abraham ngan gintimbang niya an kantidad nga hinnabihan ni Efron dida han nanmamati nga mga tawo—400 ka bug-os nga salapi, sumala han nahigagaraan nga mga timbangan nga ginagamit han mga parabaligya."
Genesis,23,17,"Sanglit nakabutong ni Abraham han tuna ni Efron didto ha Macpela ha sinirangan han Mamre. Lakip hini an uma, an lungib nga nakada hini, ngan an ngatanan nga kakahoyan didto han uma nga nakakaluob han bug-os nga tuna."
Genesis,23,18,Inmuyon hini an ngatanan nga mga Hiteohanon nga nakadto hadto nga miting nga hi Abraham amo na an tag-iya han tuna.
Genesis,23,19,Niyan iginlubong ni Abraham hi Sara nga iya asawa didto hito nga lungib ha tuna han Canaan.
Genesis,23,20,"Sanglit nakatag-iya hi Abraham han uma ngan han lungib dida hini nga hadto anay gintag-iya han mga Hiteohanon, para hin usa nga lubnganan nga tuna."
Genesis,24,1,"Yana lagas na hin duro hi Abraham, ngan ginpakaupay hiya han Ginoo ha ngatanan nga iya ginbuhat."
Genesis,24,2,"Nagsiring hiya ha iya gimamagurangi nga surugoon, nga tinaporan han ngatanan niya nga manggad, “Igbutang an imo kamot ha butnga han akon mga paa ngan pagsumpa."
Genesis,24,3,"Karuyag ko nga magsumpa ka ha ngaran han Ginoo nga Dyos han langit ug tuna, nga diri ka magpipili hin asawa para han akon anak nga lalake tikang han mga tawo dinhe ha Canaan."
Genesis,24,4,"Kinahanglan bumalik ka ngadto han nasod nga akon natawhan, ngan kuha hin asawa tikang han akon kauropdan para kan Isaac nga akon anak.”"
Genesis,24,5,"Kundi pinmakiana an surugoon, “Ano man kon diri umalagad an babaye hin pagbaya han iya urukyan hin pag-upod ha akon nganhi hini nga tuna? Dadad-on ko ba an imo anak ngadto han tuna nga imo hadto gin-ukyan?”"
Genesis,24,6,"Binmaton hi Abraham, “Ayaw gud pagdad-a ngadto an akon anak!"
Genesis,24,7,"Gindara ako han Ginoo nga Dyos han langit, tikang han panimalay han akon amay ngan tikang han tuna han akon kauropdan, ngan iginsumpa niya ha akon nga iya ighahatag ini nga tuna ngadto han akon mga tulin. Susugoon niya hin pag-una ha imo an iya anghel basi makakuha ka didto hin asawa para han akon anak."
Genesis,24,8,"Kon diri maruyag an babaye hin pag-upod ha imo, mahigagawas ka hini nga saad. Kundi kinahanglan diri mo gud pagdad-on ngadto an akon anak bisan ano an mahinabo.”"
Genesis,24,9,"Sanglit iginbutang han surugoon an iya kamot ha butnga han mga paa ni Abraham nga iya agaron, ngan nagsumpa hiya hin pagtuman han iginsiring ni Abraham."
Genesis,24,10,"Kinmuha an surugoon nga tinaporan han mga hiagi ni Abraham hin napulo han mga kamelyo, ngan kinmadto hiya han syudad diin nag-ukoy hi Nahor, didto ha amihanan han Mesopotamia."
Genesis,24,11,"Han pag-abot niya, iya pinapanluob an mga kamelyo hirani han atabay ka gawas han syudad. Kulopay na adto nga amo ini an takna nga igaralog han kababayen-an."
Genesis,24,12,"Nag-ampo hiya, “O Ginoo nga Dyos ni Abraham nga akon agaron, magmainuswagon unta ako yana nga adlaw ngan tumana an imo saad ha akon agaron."
Genesis,24,13,Aanhi ako dinhe han atabay diin magkakaabot an kadaragan-an han syudad hin pag-alog hin tubig.
Genesis,24,14,"Masiring ako ha usa ha ira, ‘Alayon, igbutang anay an imo tibod ngan paimna ako.’ Kon sumiring hiya, ‘Inom, ngan dadad-an ko liwat hin tubig an imo mga kamelyo,’ maamo unta hiya an imo ginpili para kan Isaac nga imo surugoon. Kon mahinabo ini, mahibabaro ako nga imo gintuman an imo saad ha akon agaron.”"
Genesis,24,15,"Waray pa ngani hiya pakakahuman hin pag-ampo, naabot man hi Rebecca nga nakakapas-an hin tibod. Anak hiya ni Betuel nga anak han bugto ni Abraham, hi Nahor ngan hi Milca nga iya asawa."
Genesis,24,16,"Matahom hiya hin duro nga daragita ngan uray pa. Linmugsong hiya ngadto han atabay, ginpuno an iya tibod, ngan binmalik."
Genesis,24,17,"Dinmalagan an surugoon hin pagtapo ha iya ngan sumiring, “Paimna gad ako tikang han imo tibod.”"
Genesis,24,18,"Nagsiring an daragita, “Inom, mano,” ngan pinalos dayon an tibod tikang han iya sugbong ngan kinaptan ini samtang nainom an surugoon."
Genesis,24,19,"Han pakainom na han surugoon, nagsiring an daragita, “Magdadara liwat ako hin tubig para han imo mga kamelyo ngan paiimnon ko hira ngada han pagtakas nira.”"
Genesis,24,20,"Nagdali hiya hin paghuwad han iya tibod ngadto han irimnan han mga hayop, ngan dinmalagan hiya ngadto han atabay hin pagkuha pa hin tubig, tubtob han pagtakas hin pag-inom han ngatanan nga mga kamelyo han surugoon."
Genesis,24,21,Gin-ininaw la hin hilom han tawo an daragita hin pagkita kon ginpauswag ba hiya han Ginoo .
Genesis,24,22,"Han kahuman han daragita pagpainom han mga kamelyo, kinmuha an tawo hin mahal nga bulawan nga singsing ngan igintaod ini ha irong han daragita, ngan ginsul-otan an iya mga butkon hin duha nga dagko nga mga pulseras nga bulawan."
Genesis,24,23,"Nagsiring hiya, “Pagsumati gad ako kon hin-o an imo tatay. May-ada ba kwarto didto han iya balay nga sadang kahuronan ko ngan han akon mga tawo yana nga gab-i?”"
Genesis,24,24,"Binmaton hiya, “An akon amay amo hi Betuel nga anak ni Nahor ngan hi Milca."
Genesis,24,25,"Damo in uhot ngan banwa nga tubong didto han amon balay, ngan may-ada didto dapit para ha iyo.”"
Genesis,24,26,Niyan linmuhod an tawo ngan nagsingba han Ginoo .
Genesis,24,27,"Nagsiring hiya, “Pagdayawon an Ginoo nga Dyos ni Abraham nga akon agaron, nga nagmatinumanon han iya saad ngadto han akon agaron. Ginmandoan ako han Ginoo ngadto gud han kauropdan han akon agaron.”"
Genesis,24,28,Dinmalagan an daragita ngadto han balay han iya nanay ngan iginsumat an ngatanan nga nahinabo.
Genesis,24,29,"Niyan may-ada hi Rebecca lalake nga bugto nga ginngaranan nga Laban, ngan dinmalagan hiya ngadto ha gawas hin pagkadto han atabay diin nakadto an surugoon ni Abraham."
Genesis,24,30,"Hinkit-an ni Laban an singsing ha irong ngan an mga pulseras dida han mga butkon han iya bugto nga babaye ngan hinbatian niya kon ano an iginsumat ha iya han tawo. Kinmadto hiya han surugoon ni Abraham, nga natindog sapit han iya mga kamelyo didto han atabay,"
Genesis,24,31,"ngan nagsiring, “Upod ha akon ngadi ha balay. Usa ka nga tawo nga ginpakaupay han Ginoo . Kay ano nga nagtitinukdaw ka la dinhe ha gawas? May-ada ako kwarto nga andam para ha imo didto han akon balay, ngan may-ada dapit para han imo mga kamelyo.”"
Genesis,24,32,Sanglit sinmakob han balay an tawo. Gindiskargahan ni Laban an mga kamelyo ngan gintubongan hin uhot ngan banwa. Niyan nagdara hiya hin tubig para hin panmusa han surugoon ni Abraham ngan han iya mga tawo.
Genesis,24,33,"Han gindudurot na an pagkaon, nagsiring an tawo, “Diri ako makaon kon diri ko igsumat anay an kinahanglan ko igyakan.” Nagsiring hi Laban, “Ayaw paghialang, pagyakan.”"
Genesis,24,34,"Nagsiring hiya, “Amo ako an surugoon ni Abraham."
Genesis,24,35,"Ginpakaupay gud han Ginoo an akon agaron ngan ginhimo hiya nga manggaranon. Iya gintagan hiya hin mga panon hin mga karnero ngan mga kanding, mga baka, salapi, bulawan, mga oripon nga kalalaken-an ngan kababayen-an, mga kamelyo, ngan mga asno."
Genesis,24,36,Nag-anak hi Sara nga asawa han akon agaron hin usa nga lalake bisan kon lagas na hiya. Iginhatag ha iya han akon agaron an ngatanan nga iya hiagi ug manggad.
Genesis,24,37,"Ginpasaad ako han akon agaron upod in pagsumpa nga pagsusugton ko an iya sugo. Nagsiring hiya, ‘Ayaw gud pagpili para han akon anak nga lalake hin asawa tikang han kababayen-an dinhe ha tuna han Canaan."
Genesis,24,38,"Pakadto lugod han mga tawo han akon amay, ngadto han akon kauropdan, ngan didto pagpili hin asawa para han akon anak!’"
Genesis,24,39,"Ngan ginpakianhan ko an akon agaron, ‘Ano man kon diri umupod ha akon an babaye?’"
Genesis,24,40,"Binmaton hiya, ‘Susugoon han Ginoo nga akon dayuday ginsugot an iya anghel hin pag-upod ha imo ngan magmamainuswagon ka. Makuha ka hin asawa para han akon anak tikang han akon kalugaringon nga mga tawo, tikang han panimalay han akon amay."
Genesis,24,41,"May usa gudla nga paagi nga mahigagawas ka han imo sumpa: kon kumadto ka han akon kauropdan ngan kon pagdirion ka nira, niyan mahigagawas ka han imo sumpa.’"
Genesis,24,42,"“Han pag-abot ko ngadto han atabay yana nga adlaw, nag-ampo ako, ‘O Ginoo nga Dyos ni Abraham nga akon agaron, tagi gad hin kauswagon an akon ginbubuhat."
Genesis,24,43,"Aanhi ako ha atabay. Kon kumanhi in batan-on nga daragita hin pag-alog, mangangaro ako ha iya hin pag-inom tikang han iya tibod."
Genesis,24,44,"Kon paimnon ako niya ngan magdara liwat hiya hin tubig para han akon mga kamelyo, maamo unta hiya an imo ginpili sugad nga asawa para han anak han akon agaron.’"
Genesis,24,45,"Han waray pa kahuhuman an akon hilom nga pag-ampo, inmabot hi Rebecca nga nakakapas-an hin tibod nga surudlan hin tubig ngan linmugsong hiya ngadto han atabay hin pagkuha hin tubig. Nagsiring ako ha iya, ‘Paimna gad ako.’"
Genesis,24,46,"Pinalos dayon niya an iya tibod tikang han iya sugbong ngan sumiring, ‘Inom ngan paiimnon ko liwat an imo mga kamelyo!’ Sanglit inminom ako ngan pinainom niya an mga kamelyo."
Genesis,24,47,"Ginpakianhan ko hiya, ‘Hin-o an imo tatay?’ Ngan binmaton hiya, ‘An akon tatay amo hi Betuel nga anak ni Nahor ngan hi Milca.’ Niyan igintaod ko an singsing ngada han iya irong ngan an mga pulseras ngada han iya mga butkon."
Genesis,24,48,"Linmuhod ako ngan ginsingba ko an Ginoo . Gindayaw ko an Ginoo nga Dyos ni Abraham nga akon agaron, nga nagmando ha akon nganhi gud han kauropdan han akon agaron, diin akon hin-agian an iya anak nga babaye para han anak han akon agaron."
Genesis,24,49,"Yana kon buot mo pagtumanon an imo katungdanan ngan buhaton an matadong para han akon agaron, pagsumati gad ako; kon diri, pagsiring la, ngan ako na an labi nga maaram kon ano an angay ko pagbuhaton.”"
Genesis,24,50,"Binmaton hira Laban ug Betuel, “Tungod nga natikang man ini han Ginoo , waray namon hini mahihimo."
Genesis,24,51,"Iini hi Rebecca; dad-a hiya ngan pagkalakat kamo. Himoa hiya nga asawa han anak han imo agaron, sumala han iginsiring han Ginoo ngahaw.”"
Genesis,24,52,"Han pakabati hini han surugoon ni Abraham, hinmapa hiya ngan nagsingba han Ginoo ."
Genesis,24,53,"Niyan iginggawas niya in panapton ngan salapi ug bulawan nga alahas, ngan iginhatag ini kan Rebecca. Gintagan liwat niya hin mahal nga mga bogay an bugto nga lalake ni Rebecca ngan an iya nanay."
Genesis,24,54,"Niyan nangaon ngan nanginom an surugoon ni Abraham ngan an mga tawo nga kaupod niya, ngan nagpalabay hira han gab-i didto. Han pagbangon na nira han pagkaaga, nagsiring hiya, “Tugoti na ako hin pagbalik ngadto han akon agaron.”"
Genesis,24,55,"Kundi nagsiring an kan Rebecca bugto nga lalake ngan an iroy niya, “Tugoti anay an daragita hin pagpabilin upod ha amon sulod hin usa ka semana o napulo ka adlaw, ngan katapos, makakalakat na hiya.”"
Genesis,24,56,"Kundi nagsiring an surugoon, “Ayaw na kami paghawiri. Ginpauswag han Ginoo an akon paglakat; pabalika na ako ngadto han akon agaron.”"
Genesis,24,57,"Binmaton hira, “Tawaga ta an daragita ngan pakianhi ta kon ano an igsisiring niya.”"
Genesis,24,58,"Sanglit gintawag nira hi Rebecca ngan ginpakianhan, “Karuyag mo ba umupod hini nga tawo?” “Oo,” binmaton hiya."
Genesis,24,59,Sanglit tinugotan nira hi Rebecca ngan an tigurang nga surugoon nga babaye han panimalay hin pag-upod han surugoon ni Abraham ngan han iya mga tawo.
Genesis,24,60,"Ngan ginbendisyonan nira hi Rebecca pinaagi hini nga mga pulong, “Mahimo ka unta, amon bugto nga babaye, nga iroy hin kadam-an nga mga tawo! Pagdag-on unta han imo mga tulin an mga syudad han ira mga kaaway!”"
Genesis,24,61,"Niyan nag-andam hi Rebecca ngan an iya kadaragan-an ngan sinmakay hira han mga kamelyo hin pag-upod han surugoon ni Abraham, ngan nagkalakat hira ngatanan."
Genesis,24,62,"Kinmadto hi Isaac ha kamingawan han “An-Atabay-han Buhi-nga-Uusa-nga-Nakita-ha-Akon,” ngan nag-ukoy hiya didto han timogan nga dapit han Canaan."
Genesis,24,63,"Ginmawas hiya dida han kulopay na hin pagsudoy han kaumhan, ngan hinkit-an niya in tiabot nga mga kamelyo."
Genesis,24,64,"Han pakakita ni Rebecca kan Isaac, binmawas hiya han iya kamelyo,"
Genesis,24,65,"ngan ginpakianhan niya an surugoon ni Abraham, “Hin-o ito nga tawo nga naglalakat tipakanhi ha aton dida han kaumhan?” Binmaton an surugoon, “Amo hiya an akon agaron.” Sanglit kinuha ni Rebecca an iya bilo ngan tinahonan an iya bayhon."
Genesis,24,66,Ginsumatan han surugoon hi Isaac han ngatanan nga iya ginbuhat.
Genesis,24,67,"Niyan gindara ni Isaac hi Rebecca ngadto han tulda nga gin-ukyan anay ni Sara nga iroy niya, ngan iya gin-asawa hi Rebecca. Ginhigugma ni Isaac hi Rebecca sanglit naliaw gud hiya tungod han pagkamatay han iroy niya."
Genesis,25,1,Nangasawa hi Abraham hin lain nga babaye nga ginngaranan nga Ketura.
Genesis,25,2,"Nag-anak hira ngan hi Abraham kanda Zimran, Jocsan, Medan, Midian, Isbac, ug Sua."
Genesis,25,3,"Hi Jocsan amo an amay nira Seba ug Dedan, ngan an mga tulin ni Dedan amo an mga Asurim, an mga Letusim, ngan an mga Leumin."
Genesis,25,4,"An mga anak ni Midian amo hira Efa, Efer, Hanoc, Abida, ug Eldaa. Ini hira ngatanan amo an mga tulin ni Ketura."
Genesis,25,5,Iginhatag ni Abraham an ngatanan nga iya hiagi ngadto kan Isaac.
Genesis,25,6,"Kundi han buhi pa hiya, gintagan niya hin mga regalo an mga anak nga kalalaken-an nga igin-anak nira ngan han iba nga iya kaasaw-an. Niyan ginpalakat niya ini nga mga anak tipakadto han tuna ha sinirangan, nga hirayo tikang kan Isaac nga iya anak."
Genesis,25,7,Namatay hi Abraham nga lagas na kaupay ha panuigon nga 175.
Genesis,25,8,Namatay hi Abraham nga lagas na kaupay ha panuigon nga 175.
Genesis,25,9,"Iginlubong hiya nira Isaac ug Ismael nga iya mga anak didto han lungib han Macpela, didto han uma ha sinirangan han Mamre, nga gintag-iya anay ni Efron nga anak ni Zoar nga Hiteohanon."
Genesis,25,10,Amo ini an uma nga ginpalit ni Abraham tikang han mga Hiteohanon. Iginlubong didto nga duha hira Abraham ug Sara nga iya asawa.
Genesis,25,11,"Han kamatay na ni Abraham, ginbendisyonan han Dyos hi Isaac nga iya anak, nga nag-ukoy ha hirani han atabay nga ginngaranan “An-Atabay-han Buhi-nga-Nakita-ha-Akon.”"
Genesis,25,12,"Hi Ismael nga anak nira Abraham ngan hi Agar nga Ehiptohanon nga oripon ni Sara,"
Genesis,25,13,"nagkamay-ada han nasunod nga mga anak nga kalalaken-an, nga iginlista ha pagkasunodsunod han ira katawo: hira Nebaiot, Kedar, Adbeel, Mibsam,"
Genesis,25,14,"Misma, Duma, Masa,"
Genesis,25,15,"Hadad, Tema, Jetor, Nafis, ug Kedema."
Genesis,25,16,"Amo hira an ginikanan hin dose nga mga tribo, ngan iginsangay han ira mga ngaran an mga kabaryohan ngan mga karampohan nga ihinatag ha ira."
Genesis,25,17,An panuigon ni Ismael han iya kamatay 137 na.
Genesis,25,18,"Nag-ukoy an mga tulin ni Ismael didto han katunaan nga nabubutnga han Havila ug Sur, ngadto han sinirangan han Ehipto, nga tipakadto ha Asiria. Nag-ukoy hira hirayo tikang han iba nga mga tulin ni Abraham."
Genesis,25,19,Amo ini an susumaton ni Isaac nga anak ni Abraham.
Genesis,25,20,"An panuigon ni Isaac 40 na an han pangasawa niya kan Rebecca nga anak ni Betuel, (nga taga-Aramea ha Mesopotamia) ngan bugto ni Laban."
Genesis,25,21,"Tungod nga waray man mga anak hi Rebecca, nag-ampo hi Isaac ngadto han Ginoo para ha iya. Ginbaton han Ginoo an iya pag-ampo, ngan nagburod hi Rebecca."
Genesis,25,22,"Karuha an iginburod ni Rebecca, ngan han waray pa hira katatawo, nagpapadarudaisog hira ha sulod han iya tiyan. Nagsiring hiya, “Kay ano nga sugad hini an mahinanabo ha akon?” Sanglit kinmadto hiya han Ginoo hin pagpakiana."
Genesis,25,23,"Nagsiring ha iya an Ginoo, “Aada ha imo tiyan in duha nga mga nasod; Mag-aanak ka hin duha nga magkontra nga mga tawo. Labi ka gamhanan an usa hini nga duha; Mag-aalagad han manghod an magurang.”"
Genesis,25,24,"Inmabot kan Rebecca an iya panahon hin pag-anak, ngan nag-anak hiya hin karuha nga kalalaken-an."
Genesis,25,25,"Mapula an syahan, ngan barahiboon an bug-os niya nga lawas, sanglit ginngaranan hiya nga Esau."
Genesis,25,26,"Natawo an ikaduha nga nakapot hin maupay han tikod ni Esau, sanglit ginngaranan hiya nga Jacob. 60 na an panuigon ni Isaac han katawo hira."
Genesis,25,27,"Tinmubo an kabataan nga kalalaken-an, ngan nahimo hi Esau nga batid nga parapanganop, nga karuyag magsudoysudoy han kaumhan, kundi mahilomon la nga tawo hi Jacob nga karuyag magpabilin la ha balay."
Genesis,25,28,"Ginpalabi ni Isaac hi Esau, kay nalipay hiya hin pagkaon han mga pinanganopan nga gin-ihaw niya, kundi ginpalabi ni Rebecca hi Jacob."
Genesis,25,29,"Usa ka adlaw samtang naglalaga hi Jacob hin monggos, inmabot hi Esau tikang hin pagpanganop. Ginugutom hiya,"
Genesis,25,30,"ngan nagsiring hiya kan Jacob, “Ginugutom ako; tagi ako hito nga mapula nga linaga.” (Amo ito nga ginngaranan hiya nga Edom.)"
Genesis,25,31,"Binmaton hi Jacob, “Ighahatag ko ini ha imo kon ighatag mo ha akon an imo mga katungod hin pagkasuhag nga anak.”"
Genesis,25,32,"Nagsiring hi Esau, “Sigi, mapatay na ako hin gutom; ano nga kaupayan an mahihimo ha akon han akon mga katungod?”"
Genesis,25,33,"Binmaton hi Jacob, “Pagsumpa anay nga ighahatag mo ha akon an imo mga katungod.” Nagsumpa hi Esau ngan iginhatag niya kan Jacob an iya mga katungod."
Genesis,25,34,Niyan gintagan hiya ni Jacob hin pira nga tinapay ngan han linaga nga monggos. Kinmaon ngan inminom hi Esau ngan katapos binmuhat hiya ngan linmakat. Ginpakawaray la niya an iya mga katungod hin pagkasuhag nga anak.
Genesis,26,1,"May-ada lain nga gutom didto han tuna labot han nahiuna dida han panahon ni Abraham. Kinmadto hi Isaac kan Abimelec nga hadi han mga Filisteohanon, didto ha Gerar."
Genesis,26,2,"Pinmakita kan Isaac an Ginoo ngan nagsiring, “Ayaw pagkadto ha Ehipto; pabilin dinhe hini nga tuna nga ginpaukyan ko ha imo."
Genesis,26,3,"Pag-ukoy la anay dinhe, ngan maupod ako ha imo ngan pagpapakaupayon ko ikaw. Ighahatag ko ha imo ngan han imo mga tulin ini ngatanan nga katunaan. Pagtutumanon ko an saad nga akon ginhimo kan Abraham nga imo amay."
Genesis,26,4,"Tatagan ko ikaw hin mga tulin nga sugad ka damo han mga bitoon ha langit, ngan ighahatag ko ha ira ini ngatanan nga katunaan. Hahangyoon ako han ngatanan nga kanasoran hin pagpakaupay ha ira sugad han akon pagpakaupay han imo mga tulin."
Genesis,26,5,"Pagpapakaupayon ko ikaw kay ginsugot ako ni Abraham, ngan gintuman niya an ngatanan nakon nga mga balaod ngan mga sugo.”"
Genesis,26,6,Sanglit nag-ukoy hi Isaac didto ha Gerar.
Genesis,26,7,"Han pagpakiana han mga tawo didto hiunong han iya asawa, nagsiring hiya nga bugto la hiya niya. Waray hiya magsumat nga iya asawa hiya, kay nahadlok hiya nga bangin pagpatayon hiya han mga tawo didto hin pag-agaw kan Rebecca nga mahusay hin duro."
Genesis,26,8,"Han maiha na didto hi Isaac, tinmangbo hi hadi Abimelec ha iya bintana ngan hinkit-an hi Isaac ngan hi Rebecca nga nagkakarinyo."
Genesis,26,9,"Ginpasugoan ni Abimelec hi Isaac ngan ginsiring, “Asawa mo ngay-an hiya! Kay ano nga nagsiring ka man nga bugto mo la hiya?” Binmaton hiya, “Naghunahuna ako nga bangin ako pagpatayon kon magsiring ako nga asawa ko hiya.”"
Genesis,26,10,"Nagsiring hi Abimelec, “Ano ini nga imo ginbuhat ha amon? Bangin sayonan la in usa han akon mga sakop hin pakigdirig han imo asawa, ngan ikaw ngahaw an pagbabasolon tungod han amon sala.”"
Genesis,26,11,Ginpahimatngonan ni Abimelec an ngatanan nga mga tawo: “Pagpapatayon an bisan hin-o nga maglabot hini nga tawo o han iya asawa.”
Genesis,26,12,"Nagpugas hi Isaac didto hito nga tuna, ngan hito nga tuig nag-ani hiya hin 100 ka pilo han iya iginpugas, kay ginpakaupay hiya han Ginoo ."
Genesis,26,13,Nagpadayon hiya hin pagkamainauswagon ngan nahimo hiya nga manggaranon hin duro nga tawo.
Genesis,26,14,"Tungod nga nagdamo an iya panon hin mga karnero ug mga baka, ngan damo an iya mga surugoon, naawa ha iya an mga Filisteohanon."
Genesis,26,15,"Sanglit gintak-opan nira an ngatanan nga mga atabay nga gin-ukab han mga surugoon ni Abraham nga amay niya, han buhi pa hi Abraham."
Genesis,26,16,"Niyan nagsiring hi Abimelec kan Isaac, “Gawas na kamo han amon nasod. Labi ka na hin gamhanan kay ha amon.”"
Genesis,26,17,"Sanglit linmakat hi Isaac, ngan nagkampo hiya didto ha Kahamub-an han Gerar, diin didto la anay hiya pag-ukoy."
Genesis,26,18,Gin-ukab na liwat niya an mga atabay nga gin-ukab han panahon ni Abraham ngan gintak-opan han mga Filisteohanon han kamatay ni Abraham. Ginngaranan ni Isaac an mga atabay hin amo ngahaw nga mga ngaran nga iginngaran hini han iya amay.
Genesis,26,19,Nag-ukab an mga surugoon ni Isaac hin usa nga atabay didto han kahamub-an ngan hin-agian nira in tubig.
Genesis,26,20,"Nakigsuhay an mga magmarangno hin mga karnero han Gerar kontra han mga magmarangno hin mga karnero ni Isaac, ngan nagsiring, “Amon ini tubig.” Sanglit ginngaranan ni Isaac nga Esec an atabay, kay gin-away man hiya han taga-Gerar."
Genesis,26,21,"Nag-ukab an mga surugoon ni Isaac hin lain nga atabay ngan nagkamay-ada liwat pakigsuhay hiunong hini nga atabay, sanglit ginngaranan niya ini nga Sitna, kay nasina man ha iya an mga taga-Gerar."
Genesis,26,22,"Binmalhin hiya tikang didto ngan nag-ukab hin lain na liwat nga atabay. Waray na pagsuhay-suhay hiunong hini, sanglit ginngaranan niya ini nga Rehobut, an karuyag sidngon Kagawasan. Nagsiring hiya, “Yana gintagan na kita han Ginoo hin kagawasan hin pag-ukoy dinhe han tuna, ngan magmamainuswagon na kita dinhe.”"
Genesis,26,23,Linmakat hi Isaac ngan kinmadto ha Berseba.
Genesis,26,24,"Hito nga gab-i pinmakita ha iya an Ginoo ngan nagsiring, “Amo ako an Dyos ni Abraham nga imo amay. Ayaw kahadlok kay upod ako ha imo. Pagbebendisyonan ko ikaw ngan tatagan ko ikaw hin damo nga mga tulin, tungod han akon saad kan Abraham nga akon surugoon.”"
Genesis,26,25,"Nagtindog hi Isaac hin usa nga altar didto ngan nagsingba hiya han Ginoo . Katapos nagkampo hiya didto, ngan nag-ukab an iya mga surugoon hin lain nga atabay."
Genesis,26,26,Inmabot hin pakigkita kan Isaac hi Abimelec tikang ha Gerar upod hi Ahuzat nga iya magsaragdon ngan hi Ficol nga kapitan han iya kasondalohan.
Genesis,26,27,"Sanglit pinmakiana hi Isaac, “Kay ano nga kinmanhi kamo yana hin pakigkita ha akon, nga waray man kamo pakigsangkay ha akon hadto ngan iyo pa ngani ako ginpaiwas han iyo nasod?”"
Genesis,26,28,"Binmaton hira, “Yana maaram na kami nga upod ha imo an Ginoo , ngan naghuhunahuna kami nga kinahanglan magkamay-ada naton ginsumpaan nga ginsaaran. Karuyag namon nga magsaad ka"
Genesis,26,29,"nga diri mo kami pagdadaoton, sugad nga waray kami magdaot ha imo. Nalooy kami ha imo ngan ginpalakat ka namon nga murayaw. Yana sayod kami nga ginpakaupay ka han Ginoo .”"
Genesis,26,30,Nag-andam hi Isaac hin panagtawo para ha ira ngan nangaon ngan nag-irignom hira.
Genesis,26,31,"Timprano pa han pagkaaga, nagsaad an tagsa nga tawo ngan ginparig-on ini pinaagi hin sumpa. Nagpagikan ha ira hi Isaac, ngan nagburublig hira nga mga magsarangkay na."
Genesis,26,32,"Dida hito nga adlaw inmabot an mga surugoon ni Isaac ngan ginsumatan hiya hiunong han atabay nga ira gin-ukab. Nagsiring hira, “Hin-agian namon in tubig.”"
Genesis,26,33,Ginngaranan niya nga Seba (karuyag sidngon Sumpa) an atabay. Tungod hini ginngaranan an syudad nga Berseba asta ngada yana.
Genesis,26,34,"Han 40 na an panuigon ni Esau, nangasawa hiya hin duha nga Hititanhon nga kababayen-an: hira Judit nga anak ni Beeri, ngan hi Basemat nga anak ni Elon."
Genesis,26,35,Ini nga mga asawa ni Esau nakahatag hin kaguol ug kasubo kanda Isaac ug Rebecca.
Genesis,27,1,"Lagas ngan buta na hi Isaac. Ginpasugoan niya hi Esau nga suhag niya nga anak, ngan nagsiring ha iya, “Anak!” “Oo tatay, aadi ako,” binmaton hiya."
Genesis,27,2,"Nagsiring hi Isaac, “Nakita ka nga lagas na ako ngan bangin diri na maiha mapatay na ako."
Genesis,27,3,"Kuhaa an imo pana, pakadto ha kaumhan, ngan panganop para ha akon."
Genesis,27,4,"Igluto ako han marasa nga pagkaon nga akon ayon ngan igdurot ha akon. Katapos ko pagkaon, ighahatag ko ha imo an akon kataposan nga bendisyon san-o ako mamatay.”"
Genesis,27,5,"Samtang nagyayakan hi Isaac kan Esau, nagpipinamati hi Rebecca. Sanglit han paggawas ni Esau hin pagpanganop,"
Genesis,27,6,"ginsiring niya hi Jacob, “Hinbatian ko pala hi imo tatay nga nagsiring kan Esau,"
Genesis,27,7,"‘Dad-i ako han imo pinanmanwaan ngan lutoa ini para ha akon. Katapos ko kaon, ighahatag ko ha imo an akon bendisyon ha atubangan han Ginoo san-o ako mamatay.’"
Genesis,27,8,"Yana anak ko,” nagpadayon hi Rebecca, “pamati ha akon, ngan buhata an akon igtutugon ha imo."
Genesis,27,9,"Pakadto han panon ngan pilia in duha nga magtambok nga nati nga mga kanding, basi makagluto ako han sura nga ayon gud ni imo tatay."
Genesis,27,10,"Dadad-on mo ini ngadto ha iya, ngan ighahatag niya ha imo an iya bendisyon nga diri pa hiya mapatay.”"
Genesis,27,11,"Kundi nagsiring hi Jacob kan iya nanay, “Maaram ka man nga barahiboon nga tawo hi Esau, kundi mahamis an akon panit."
Genesis,27,12,Bangin hikapon ako han akon tatay ngan hisabtan niya nga ginlilimbongan ko hiya; bangin lugod higabaan ako ngan diri kabendisyonan.”
Genesis,27,13,"Binmaton hi iya nanay, “Mahingadi unta ha akon an gaba kontra ha imo, anak ko. Sugta la an akon iginsiring ha imo ngan kadtoa ngan kuhaa para ha akon an mga kanding.”"
Genesis,27,14,"Sanglit ginkuha niya an mga kanding, ngan gindara ini ngadto kan iya nanay. Ginluto ni iya nanay an marasa nga pagkaon nga ayon gud ni iya tatay."
Genesis,27,15,"Niyan kinuha ni Rebecca an gimamaupayi nga panapton ni Esau, nga ginhimos niya didto han balay, ngan iginsul-ot ini kan Jacob."
Genesis,27,16,Ginputos niya an mga butkon ni Jacob han mga anit han kanding ngan an waray barahibo nga bahin han iya liog.
Genesis,27,17,Iginhatag niya kan Jacob an marasa nga pagkaon upod an tinapay nga iya ginhimo.
Genesis,27,18,"Niyan kinmadto hi Jacob kan iya tatay ngan nagsiring, “Tatay!” “Oo,” binmaton hi Isaac. “Hin-o ka ba nga akon anak?”"
Genesis,27,19,"Binmaton hi Jacob, “Hi Esau ako nga suhag mo nga anak. Ginbuhat ko an iginsiring mo ha akon. Lingkod ngan kaon kan akon pinanmanwaan nga akon dara ha imo, basi makagbendisyon ka ha akon.”"
Genesis,27,20,"Nagsiring hi Isaac, “Gin-unan-o mo hin madagmit nga pakadakop, anak ko?” Binmaton hi Jacob, “Ginbuligan ako han Ginoo nga imo Dyos.”"
Genesis,27,21,"Nagsiring hi Isaac kan Jacob, “Duruduok daw ngadi basi makahikap ako ha imo. Tinuod ba nga hi Esau ka?”"
Genesis,27,22,"Dinmuok hi Jacob ngadto kan iya tatay nga hinmikap ha iya ngan nagsiring, “Sugad han tingog ni Jacob an imo tingog, kundi sugad han mga butkon ni Esau an imo mga butkon.”"
Genesis,27,23,"Waray hiya kumilala kan Jacob, kay barahiboon an iya mga butkon sugad ha kan Esau. Han mahatag na unta hiya han iya bendisyon kan Jacob,"
Genesis,27,24,"pinmakiana anay hiya, “Tinuod ba nga hi Esau ka?” “Amo ako,” binmaton hiya."
Genesis,27,25,"Nagsiring hi Isaac, “Dad-i ako han imo ginluto nga pinanmanwaan. Katapos ko kaon, ighahatag ko ha imo an akon bendisyon.” Gindara ini ni Jacob ngadto ha iya, ngan gindad-an liwat hiya hin bino nga irimnon."
Genesis,27,26,"Katapos nagsiring ha iya hi iya tatay, “Duruduok ngadi ngan hadki ako, anak.”"
Genesis,27,27,"Samtang nadaop hi Jacob hin pagharok ha iya, nakabaho hi Isaac han panapton ni Jacob sanglit ginbendisyonan hiya ni Isaac. Nagsiring hiya, “Sugad hin alimyon hin usa nga uma nga ginpakaupay han Ginoo an mahamot nga baho han akon anak."
Genesis,27,28,Tagan ka unta han Dyos hin tun-og tikang ha langit ngan himoon nga maglangbo an imo kaumhan! Tagan ka unta niya hin damo gud nga mga pagkaon ug bino!
Genesis,27,29,"Magin imo unta mga surugoon an kanasoran, ngan yumukbo unta ha imo atubangan an mga tawo. Maghadi ka unta han ngatanan mo nga kauropdan, ngan yumukbo unta ha imo atubangan an mga tulin han imo nanay. Mahigabaan unta adton mga magpapanhimaraot ha imo, ngan maghingaupay unta adton mga magpapakaupay ha imo.”"
Genesis,27,30,"Nahuman an pagbendisyon ni Isaac kan Jacob, ngan han paghilakat gud la ni Jacob, inmabot man hi Esau nga iya bugto tikang han panganop."
Genesis,27,31,"Nagluto liwat hiya hin marasa nga pagkaon ngan gindara ini ngadto kan iya tatay. Nagsiring hiya, “Tatay, alayon hin paglingkod ngan kaon han karne nga akon pinanmanwaan, basi makagbendisyon ka ha akon.”"
Genesis,27,32,"“Hin-o ka ba?” pinmakiana hi Isaac. “Hi Esau ako nga imo suhag nga anak,” binmaton hiya."
Genesis,27,33,"Nangurog hin duro an bug-os nga lawas ni Isaac ngan pinmakianan hiya, “Hin-o man ngay-an adto nga nag-ihaw hin hayop ngan nagdurot hini ha akon? Kinaon ko yana pa gudla han waray ka pa aabot. Iginhatag ko na ha iya an akon kataposan nga bendisyon, sanglit iya na adto ha kadayonan.”"
Genesis,27,34,"Han pakabati hini ni Esau, ginmuliat hiya hin pagtangis ngan nagsiring, “Tatay, tagi man liwat ako han imo bendisyon!”"
Genesis,27,35,"Binmaton hi Isaac, “Kinmanhi an imo bugto ngan ginlimbongan ako. Gin-agaw niya an imo bendisyon.”"
Genesis,27,36,"Nagsiring hi Esau, “Ikaduha na ini nga paglimbongi niya ha akon. Diri urosahon nga Jacob an iya ngaran. Ginkuha niya an akon mga katungod hin pagkasuhag nga anak, ngan yana ginkuha niya an akon bendisyon. Waray ka ba magsalin hin bendisyon para ha akon?”"
Genesis,27,37,"Binmaton hi Isaac, “Ginhimo ko na hiya nga imo agaron, ngan ginhimo ko nga iya mga oripon an ngatanan niya nga kauropdan. Gintagan ko hiya hin pagkaon ug bino. Yana waray na gud ako mahihimo para ha imo, anak!”"
Genesis,27,38,"Nagpadayon hi Esau hin pakimalooy han iya amay, “Uusa ba gudla an imo bendisyon, tatay? Bendisyoni gad liwat ako, tatay!” Ngan nagtangis hiya."
Genesis,27,39,"Niyan nagsiring ha iya hi Isaac, “Waray tun-og tikang ha langit nga para ha imo. Waray maglangbo nga kaumhan nga para ha imo."
Genesis,27,40,"Mabubuhi ka pinaagi han imo espada, Kundi magigin oripon ka han imo bugto. Kundi kon umato ka, Mahigagawas ka han iya gahom.”"
Genesis,27,41,"Napungot hi Esau kan Jacob, kay iginhatag ni iya tatay kan Jacob an bendisyon. Nakahunahuna hiya, “Diri na maiha an panahon hin pagkamasulob-on para han akon amay; katapos hito, papatayon ko hi Jacob nga akon bugto.”"
Genesis,27,42,"Kundi ha pakabati ni Rebecca han larang ni Esau, ginpasugoan niya hi Jacob, ngan ginsiring, “Pamati, naghuhunahuna hi Esau nga imo bugto hin pagbulos ngan pagpatay ha imo."
Genesis,27,43,"Yana, anak, buhata an akon igtutugon ha imo. Pakadto dayon kan Laban nga akon bugto nga lalake didto ha Haran."
Genesis,27,44,"Pagpabilin anay didto ha iya tubtob han paghagkot han kasina han imo bugto,"
Genesis,27,45,ngan paghingalimot niya han imo ginbuhat ha iya. Niyan magsusugo ako hin tawo hin pagpauli ha imo. Kay ano nga mawawara dida han amo manta nga adlaw an duha ko nga mga anak nga kalalaken-an?”
Genesis,27,46,"Nagsiring hi Rebecca kan Isaac, “Ginugul-an na ako hin duro tungod han langyaw nga kaasaw-an ni Esau. Kon mangasawa liwat hi Jacob hin usa hini nga mga kababayen-an nga Hityohanon, gabay na la ako mamatay.”"
Genesis,28,1,"Gintawag ni Isaac hi Jacob, ngan ginsiring, “Ayaw pangasawa hin babaye nga Canaanhon."
Genesis,28,2,"Pakadto lugod ha Mesopotamia, ngadto han balay ni Betuel nga imo apoy, ngan pangasawa hin usa han kababayen-an didto, usa han babaye nga mga anak ni Laban nga imo bata."
Genesis,28,3,"Pagbendisyonan unta han Dyos nga Labi Kamakagarahum an imo pag-asawa ngan tagan unta kamo hin damo nga mga anak, basi mahimo ka nga amay hin damo nga kanasoran!"
Genesis,28,4,"Pagbendisyonan ka unta niya ngan an imo mga tulin sugad han iya pagbendisyon kan Abraham, ngan makagtag-iya ka unta hini nga tuna nga imo gin-ukyan, ngan iginhatag han Dyos kan Abraham!”"
Genesis,28,5,"Ginpakadto ni Isaac ha Mesopotamia hi Jacob, ngadto kan Laban nga anak ni Betuel nga taga Aramea, ngan bugto ni Rebecca nga iroy nira Jacob ug Esau."
Genesis,28,6,"Nahibaro hi Esau nga ginbendisyonan ni Isaac hi Jacob ngan ginpakadto hiya ha Mesopotamia hin pamiling hin asawa. Nahibaro liwat hiya nga han pagbendisyoni ni Isaac kan Jacob, gintugon hiya nga diri mangasawa hin babaye nga Canaanhon."
Genesis,28,7,"Hinbaroan niya nga sinmugot hi Jacob kanda iya tatay ug nanay, ngan kinmadto hiya ha Mesopotamia."
Genesis,28,8,Sanglit nahisabtan ni Esau nga waray maruyag hi Isaac nga iya amay han kababayen-an nga Canaanhon.
Genesis,28,9,"Sanglit kinmadto hiya kan Ismael nga anak ni Abraham, ngan pinangasawa niya an anak ni Ismael nga hi Mahalat nga bugto nga babaye ni Nebaiot."
Genesis,28,10,Binmaya hi Jacob han Berseba ngan linmakat hiya tipakadto ha Haran.
Genesis,28,11,Han katunod han adlaw inmabot hiya didto hin usa nga baraan nga dapit ngan nagkampo hiya didto. Hinmigda hiya hin pagkaturog nga nakakaulon hin bato.
Genesis,28,12,"Nag-inop hiya nga hinkit-an niya in usa nga hagdan nga naabot tikang ha tuna ngadto ha langit, nga may mga anghel nga nagsisinakalusad dida hini nga hagdan."
Genesis,28,13,"Ngan hinkit-an niya an Ginoo nga natukdaw ha sapit niya. Nagsiring an Ginoo , “Amo ako an Ginoo nga Dyos nira Abraham ug Isaac. Ighahatag ko ha imo ngan ha imo mga tulin ini nga tuna nga imo hinihigdaan."
Genesis,28,14,Magdadamo hira sugad han mga tapotapo han tuna. Pahihiluagon nira an ira katunaan ha ngatanan nga pag-ultan ngan pinaagi ha imo ngan han imo mga tulin pagpapakaupayon ko an ngatanan nga kanasoran.
Genesis,28,15,"Hinumdomi, maupod ako ha imo ngan mananalipod ako ha imo bisan ngain ka kadto, ngan igbabalik ko ikaw nganhi hini nga tuna. Diri ko ikaw babayaan tubtob nga matuman ko an ngatanan nga akon iginsaad ha imo.”"
Genesis,28,16,"Nagmata hi Jacob ngan nagsiring, “Aanhi dinhe an Ginoo ! Aanhi hiya dinhe hini nga dapit, ngan diri ngani ako maaram hini!”"
Genesis,28,17,"Nahadlok hiya ngan nagsiring, “Hin kamakaaramdok hini nga dapit! An balay gud ini han Dyos; an ganghaan gud ini ngadto ha langit.”"
Genesis,28,18,"Timprano pa han pagkaaga binmangon hi Jacob, kinuha niya an bato nga gin-unlan niya, ngan gintindog ini niya sugad nga usa nga hinumdoman. Niyan gin-ipisan ini niya hin lana hin olibo ha paghalad hini nga bato ngadto ha Dyos."
Genesis,28,19,Ginngaranan niya nga Betel an dapit. (Kinikilala nga Luz hadto anay ini nga bungto.)
Genesis,28,20,"Niyan nagsumpa hi Jacob ngadto han Ginoo : “Kon mag-upod ka ha akon ngan panalipdan mo ako hini nga akon paglakaton, ngan tagan mo ako hin pagkaon ngan panapton,"
Genesis,28,21,"ngan kon makabalik ako nga talwas ngadto han balay han akon amay, niyan magigin Dyos ko gud ikaw."
Genesis,28,22,"Ini nga bato nga hinumdoman nga akon gintindog, mahihimo nga usa nga dapit diin pagsisingbahon ka, ngan ighahatag ko ha imo an ikanapulo nga bahin han ngatanan nga imo ighatag ha akon.”"
Genesis,29,1,Nagpadayon hi Jacob han iya paglakaton ngan nagtipakadto hiya han tuna ha Sinirangan.
Genesis,29,2,Ha gilayon inmabot hiya hin usa nga atabay didto han kaumhan nga may tulo ka panon hin mga karnero nga nanluluob ha palibot han atabay. Ginagamit ini nga atabay hin pagpainom han mga karnero. May dako nga bato ha bawbaw han ganggang han atabay.
Genesis,29,3,"Kada pagtititirok didto han ngatanan nga mga panon, ginkakaliding han mga magmarangno hin mga karnero an bato ngan ginpapainom an mga karnero. Katapos, ibinabalik nira an bato."
Genesis,29,4,"Ginpakianhan ni Jacob an mga magmarangno hin mga karnero, “Kasangkayan ko, taga diin kamo?” “Taga-Haran,” binmaton hira."
Genesis,29,5,"Nagpakiana hiya, “Nakilala ba kamo kan Laban nga anak ni Nahor?” “Oo, nakilala kami,” binmaton hira."
Genesis,29,6,"“Kumusta man hiya?” nagpakiana hiya. “Maupay man,” binmaton hira. “Tan-awa, aadi hi Raquel nga iya anak nga babaye upod an iya panon.”"
Genesis,29,7,"Nagsiring hi Jacob, “Tungod nga adlaw pa man adi ngan diri pa panahon hin pagpasulod han mga panon, kay ano nga diri niyo paimnon ini ngan igbalik ngahaw ngadto han panabsaban?”"
Genesis,29,8,"Binmaton hira, “Diri kami makakahimo hito tubtob nga aanhi na an ngatanan nga mga panon ngan kinaliding na an bato; niyan paiimnon na namon an mga panon.”"
Genesis,29,9,"Samtang nakikighimangraw pa ha ira hi Jacob, inmabot hi Raquel upod an panon."
Genesis,29,10,"Han pakakita ni Jacob kan Raquel upod han panon ni Laban nga iya bata, kinmadto hiya han atabay, ginkaliding an bato, ngan ginpainom an mga karnero."
Genesis,29,11,Kahuman ginhadkan niya hi Raquel ngan nagtangis hiya tungod hin kalipay.
Genesis,29,12,"Iya ginsumatan hiya, “Uropod ako ni imo tatay; anak ako ni Rebecca.” Dinmalagan dayon hi Raquel hin pagsumat kan iya tatay;"
Genesis,29,13,"ngan han pakabati la ni Laban han sumat hiunong han iya umangkon nga lalake nga hi Jacob, dinmalagan hiya hin pagtapo ha iya, ginggakos ngan ginhadkan hiya, ngan gindara hiya ngadto han balay. Han pagsumati na ni Jacob kan Laban han ngatanan nga nahinabo,"
Genesis,29,14,"nagsiring hi Laban, “Matuod gud nga akon ka kalugaringon nga unod ug dugo.” Nagpabilin didto hi Jacob sulod hin usa ka bulan."
Genesis,29,15,"Nagsiring hi Laban kan Jacob, “Tungod la nga urupod ta ikaw, diri angay nga magbudlay ka hin waray la suhol. Ano man an imo karuyag nga suhol?”"
Genesis,29,16,May-ada hi Laban duha nga mga anak nga kababayen-an; ginngaranan nga Lea an magurang ngan Raquel an manghod.
Genesis,29,17,Maghusay an mga mata ni Lea kundi maupay an tindog han lawas hi Raquel ngan matahum hiya.
Genesis,29,18,"Naghigugma hi Jacob kan Raquel, sanglit nagsiring hiya, “Magtratrabaho ako para ha imo sulod hin pito ka tuig, kon ipaaasawa mo ha akon hi Raquel.”"
Genesis,29,19,"Binmaton hi Laban, “Gabay ko pa hiya ighatag ha imo kay ngadto hin iba nga tawo; pabilin dinhe upod ha akon.”"
Genesis,29,20,"Nagtrabaho hi Jacob hin pito ka tuig basi maasawa niya hi Raquel, nga daw sugad hin pira la ka adlaw an panahon para ha iya, kay naghigugma man hiya kan Raquel."
Genesis,29,21,"Niyan nagsiring hi Jacob kan Laban, “Tapos na an igintalaan mo panahon; ipaasawa na ha akon an imo anak.”"
Genesis,29,22,Sanglit naghatag hi Laban hin kombite hin pagkasal ngan gindapit niya an ngatanan.
Genesis,29,23,"Kundi hito nga gab-i, diri hi Raquel, kundi hi Lea an gindara ni Laban ngadto kan Jacob ngan nakighilawas ha iya hi Jacob."
Genesis,29,24,(Iginhatag ni Laban kan Lea nga iya anak nga babaye hi Zilpa nga iya oripon nga babaye sugad nga iya surugoon.)
Genesis,29,25,"Dida han pagkaaga na makasabot hi Jacob nga hi Lea ngay-an an iya kadirig. Kinmadto hiya kan Laban ngan nagsiring, “Kay ano nga ginbuhat mo ini ha akon? Nagtrabaho ako hin pangasawa kan Raquel. Kay ano nga ginlimbongan mo man ako?”"
Genesis,29,26,"Binmaton hi Laban, “Diri ini batasan dinhe nga ipaasawa an manghod nga anak nga babaye una han magurang."
Genesis,29,27,"Hulata ngada han katapos han usa ka semana nga pagsalin-urog han pagkasal, ngan ighahatag ko ha imo hi Raquel, kon magtrabaho ka para ha akon sulod hin lain nga pito ka tuig.”"
Genesis,29,28,"Tinmangdo hi Jacob, ngan han katapos na han usa ka semana nga pagsalin-urog han pagkasal, iginhatag ni Laban hi Raquel nga babaye kan Jacob sugad nga iya asawa."
Genesis,29,29,(Iginhatag ni Laban kan Raquel nga iya anak nga babaye hi Bilha nga iya oripon nga babaye sugad nga iya surugoon.)
Genesis,29,30,"Nakighilawas liwat hi Jacob kan Raquel, ngan iya ginhigugma hiya labaw pa kan Lea. Ngan nagtrabaho hi Jacob para kan Laban hin lain nga pito pa ka tuig."
Genesis,29,31,"Han paghikit-i han Ginoo nga diri hinihigugma ni Jacob hi Lea, ginhimo niya nga mag-anak hi Lea, kundi nga magpabilin nga waray anak hi Raquel."
Genesis,29,32,"Nagburod hi Lea ngan nag-anak hiya hin usa nga lalake. Nagsiring hiya, “Hinkit-an han Ginoo an akon kakurian, ngan yana mahigugma na ha akon an akon bana.” Sanglit iya ginngaranan hiya nga Ruben."
Genesis,29,33,"Nagburod liwat hiya ngan nag-anak pa hin lalake. Nagsiring hiya, “Iginhatag liwat ha akon han Ginoo ini nga anak nga lalake kay hinbatian niya nga diri ako hinihigugma.” Sanglit iya ginngaranan hiya nga Simeon."
Genesis,29,34,"Nagburod na liwat hiya ngan nag-anak hin lain liwat nga lalake. Nagsiring hiya, “Yana magigin suok na gud ha akon an akon bana kay igin-anak na namon in tulo nga mga anak nga kalalaken-an.” Sanglit iya ginngaranan hiya nga Levi."
Genesis,29,35,"Niyan nagburod gihapon hiya ngan nag-anak pa hin lalake. Nagsiring hiya, “Yana pagdadayawon ko an Ginoo .” Sanglit iya ginngaranan hiya nga Juda. Ngan hinmunong hiya hin pag-anak."
Genesis,30,1,"Kundi waray gud mag-anak hira Raquel ngan hi Jacob, sanglit naawa hi Raquel han iya bugto nga babaye, ngan nagsiring hiya kan Jacob, “Tagi ako hin mga anak kay kon diri, mapatay ako.”"
Genesis,30,2,"Nasina hi Jacob kan Raquel ngan nagsiring, “Diri ako makakaliwan han Dyos. Amo hiya an nagpupugong ha imo hin pagkamay-ada mga anak.”"
Genesis,30,3,"Nagsiring hi Raquel kan Jacob, “Iini hi Bilha nga akon oripon nga babaye; pakighilawas ha iya, basi mag-anak hiya para ha akon. Dida hini nga paagi mahihimo ako nga iroy pinaagi ha iya.”"
Genesis,30,4,"Sanglit iginhatag niya hi Bilha ngadto han iya bana, ngan nakighilawas ha iya hi Jacob."
Genesis,30,5,Nagburod hi Bilha ngan nag-anak hira ngan hi Jacob hin usa nga lalake.
Genesis,30,6,"Nagsiring hi Raquel, “Naghukom an Dyos ugop ha akon. Pinanmatian niya an akon pag-ampo, ngan tinagan ako hin usa nga anak nga lalake”; sanglit ginngaranan hiya nga Dan."
Genesis,30,7,Nagburod liwat hi Bilha ngan nag-anak hira ngan hi Jacob hin ikaduha nga lalake.
Genesis,30,8,"Nagsiring hi Raquel, “Nakig-away ako hin makuri nga pakig-away kontra han akon bugto nga babaye, kundi nagdaog ako”; sanglit iya ginngaranan hiya nga Neftali."
Genesis,30,9,"Han pakasabot ni Lea nga inmukoy na hiya hin pag-anak, iginhatag niya hi Zilpa nga iya oripon nga babaye ngadto kan Jacob sugad nga iya asawa."
Genesis,30,10,Niyan nag-anak hira Zilpa ngan hi Jacob hin usa nga lalake.
Genesis,30,11,"Nagsiring hi Lea, “Nagin palaran ako”; sanglit iya ginngaranan hiya nga Gad."
Genesis,30,12,"Nag-anak liwat hira Zilpa ngan hi Jacob hin usa pa nga lalake,"
Genesis,30,13,"ngan nagsiring hi Lea, “Hin pagkamalipayon ko! Yana tatawgon na ako nga malipayon han kababayen-an”; sanglit iya ginngaranan hiya hin Aser."
Genesis,30,14,"Ha panahon han pag-ani han trigo, kinmadto hi Ruben ha kaumhan ngan nakaagi hiya hin mga tanom nga mandragora, nga iya gindara ngadto kan Lea nga iya iroy. Nagsiring hi Raquel kan Lea, “Tagi gad ako hin pira ka bug-os han mga mandragora han imo anak.”"
Genesis,30,15,"Binmaton hi Lea, “Diri ba ini igo na nga ginkuha mo an akon bana? Yana nagtitinguha ka pa hin pagkuha han mga mandragora han akon anak?” Nagsiring hi Raquel, “Kon tagan mo ako han mga mandragora han imo anak, makakadirig ka kan Jacob niyan nga gab-i.”"
Genesis,30,16,"Han pag-uli ni Jacob tikang ha uma dida han gab-i na, ginmawas hi Lea hin pagtapo ha iya ngan nagsiring, “Madirig ka ha akon yana nga gab-i kay nagbayad ako para ha imo han mga mandragora han akon anak.” Sanglit hito nga gab-i nakighilawas ha iya hi Jacob."
Genesis,30,17,"Ginbaton han Dyos an pag-ampo ni Lea, ngan nagburod hiya, ngan nag-anak hira ngan hi Jacob hin ikalima nga lalake."
Genesis,30,18,"Nagsiring hi Lea, “Ginbalos ako han Dyos kay iginhatag ko an akon oripon ngadto han akon bana”; sanglit iya ginngaranan hiya nga Isacar."
Genesis,30,19,Nagburod na liwat hi Lea ngan nag-anak hira ngan hi Jacob hin ikaunom nga anak nga lalake.
Genesis,30,20,"Nagsiring hiya, “Gintagan ako han Dyos hin mahal nga regalo. Yana kakarawton na ako han akon bana, kay nag-anak na kami hin unom nga kalalaken-an”; sanglit iya ginngaranan hiya nga Zabulon."
Genesis,30,21,Ha orhe na nag-anak hiya hin usa nga babaye nga iya ginngaranan nga Dina.
Genesis,30,22,Niyan nahinumdom an Dyos kan Raquel; binmaton niya an iya pag-ampo ngan ginhimo niya nga magkamay-ada hiya mga anak.
Genesis,30,23,"Nagburod hiya ngan nag-anak hin usa nga lalake. Nagsiring hiya, “Ginkuha han Dyos an akon kaarawdan pinaagi hin pagtagi ha akon hin usa nga anak nga lalake."
Genesis,30,24,Tagan pa unta ako han Ginoo hin lain pa nga anak nga lalake”; sanglit iya ginngaranan hiya nga Jose.
Genesis,30,25,"Han katawo na ni Jose, nagsiring hi Jacob kan Laban, “Palakta na ako basi makauli ako."
Genesis,30,26,"Ighatag ha akon an akon mga asawa ngan mga anak nga akon nakarawat pinaagi han akon pagtrabaho para ha imo, ngan magikan ako. Maaram ka man han akon maupay nga pag-alagad ha imo.”"
Genesis,30,27,"Nagsiring ha iya hi Laban, “Tugoti ako hin pagsiring hini: hinbaroan ko pinaagi hin patagna nga ginpakaupay ako han Ginoo tungod ha imo."
Genesis,30,28,Sumati ako han imo mga suhol ngan pagbabaydan ko ini.”
Genesis,30,29,"Binmaton hi Jacob, “Maaram ka man han akon pangabudlay para ha imo ngan han pagdamo han imo mga panon ka ubos han akon pagmangno."
Genesis,30,30,"Han waray pa ako kakanhi diri ini damo, kundi yana nagdamo na hin duro, ngan ginpakaupay ka han Ginoo bisan ako ngain kadto. Yana akon naman panahon hin pagpanginano han akon kalugaringon nga kaupayan.”"
Genesis,30,31,"“Ano an akon igbabayad ha imo?” pinmakiana hi Laban. Binmaton hi Jacob, “Diri ako karuyag hin bisan ano nga mga suhol. Magpapadayon ako hin pagmangno han imo mga panon kon umabuyon ka hini nga hunahuna:"
Genesis,30,32,"Tugoti ako hin pagkadto han ngatanan mo nga mga panon yana nga adlaw, ngan hin pagkuha han tagsa nga itom nga nati nga karnero ngan han tagsa nga kabang o burikbutik nga nati nga kanding. Amo la ini an mga suhol nga akon karuyag."
Genesis,30,33,"Ha mga adlaw nga tiarabot masayon la an imo pakahibaro kon magin tangkod ba ako. Kon ha san-o nga adlaw mag-usisa ka han akon suhol, kon may-ada ko kanding nga diri burikbutik o kabang, o karnero nga diri itom, mahibabaroan mo nga kinawat ini.”"
Genesis,30,34,"Binmaton hi Laban, “Nauyon ako. Bubuhaton ta sumala han imo siring.”"
Genesis,30,35,"Kundi hito nga adlaw ginkuha ni Laban an lalaki nga mga kanding nga burikbutik o kabang ngan an ngatanan nga mga babayi nga kanding nga burikbutik o kabang o busagon; ginkuha liwat niya an ngatanan nga itom nga mga karnero. Ginpamangnoan niya ini han iya mga anak nga kalalaken-an,"
Genesis,30,36,ngan hinmirayo hira tikang kan Jacob upod ini nga panon ngadto hin dapit nga tulo ka adlaw nga paglakaton an kahirayo. Ginmangnoan ni Jacob an nahisalin han mga panon ni Laban.
Genesis,30,37,"Kinmuha hi Jacob hin lapyo pa nga mga sanga hin alamo, abelyana, ngan kastanyo nga mga kahoy ngan ginpanitan niya in bahin han mga sanga sanglit baga may-ada busag nga mga samay pagkit-on."
Genesis,30,38,"Iginbutang niya ini nga mga sanga ha atubangan han mga panon didto han ira irimnan nga mga balalong. Iya iginbutang ini didto, kay didto man pangangasta an mga hayop kon napakadto ini hin pag-inom."
Genesis,30,39,"Sanglit kon nagbuburod an mga kanding ha atubangan han mga sanga, nag-aanak ini hin mga kanding nga tagiptipon, burikbutik, ngan kabang."
Genesis,30,40,"Ginlain ni Jacob an mga karnero tikang han mga kanding, ngan ginpaatubang ini ngadto han burikbutik ngan itom nga kahayopan han panon ni Laban. Dida hini nga paagi gintirok niya an iya kalugaringon nga panon ngan iginlain ini tikang han panon ni Laban."
Genesis,30,41,"Kon nangangasta na an magkusog nga kahayopan, iginbubutang ni Jacob an mga sanga ha atubangan hini didto han mga irimnan nga balalong basi magburod ini tampo han mga sanga."
Genesis,30,42,Kundi diri niya iginbubutang an mga sanga ha atubangan han magluyahon nga kahayopan. Waray pag-iha nahingadto kan Laban an ngatanan nga magluyahon nga kahayopan ngan kan Jacob an ngatanan nga magkusog nga kahayopan.
Genesis,30,43,"Dida hini nga paagi nagriko hin duro hi Jacob. Damo an iya mga panon, mga oripon, mga kamelyo, ngan mga asno."
Genesis,31,1,"Hinbatian ni Jacob nga nagnginginurutob an mga anak nga kalalaken-an ni Laban nga nasiring, “Ginkuha ni Jacob an ngatanan nga gintag-iya han amon amay. Nagriko hiya tungod han ngatanan nga mga manggad han amon amay.”"
Genesis,31,2,Hinsabtan liwat ni Jacob nga diri na makisasangkayon ha iya hi Laban sugad han una.
Genesis,31,3,"Niyan nagsiring ha iya an Ginoo , “Balik ngadto ha tuna han imo mga ginikanan ngan ngadto han imo mga kauropdan. Maupod ako ha imo.”"
Genesis,31,4,Sanglit nagpatugon hi Jacob ngadto kanda Raquel ug Lea nga tapoon hiya nira didto han uma diin nakadto an iya mga panon.
Genesis,31,5,"Nagsiring hiya ha ira, “Hinkit-an ko nga diri na gud makisasangkayon ha akon an iyo tatay sugad han una; kundi nagin kaupod ko la gihapon an Dyos han akon amay."
Genesis,31,6,Maaram man kamo nga duha nga nagkabudlay ako ha bug-os ko nga kusog para han iyo amay.
Genesis,31,7,"Kundi ginlimbongan ako niya, ngan makanapulo na pagliwatliwata an akon suhol. Kundi waray tumugot an Dyos nga pagdaoton ako niya."
Genesis,31,8,"Kada pagsisiring ni Laban, ‘An burikbutik nga mga kanding amo an imo mga suhol,’ nag-aanak hin mga burikbutik an ngatanan nga mga panon. Kon nasiring hiya, ‘An mga kabang nga mga kanding amo an imo mga suhol,’ nag-aanak hin mga kabang an ngatanan nga mga panon."
Genesis,31,9,Ginkuha han Dyos in mga panon tikang han iyo amay ngan iginhatag ini ha akon.”
Genesis,31,10,"“Ha panahon han pangasta han kahayopan, nag-inop ako ngan hinkit-an ko nga mga tagiptipon, mga kabang, ngan mga burikbutik an mga lalaki nga kanding nga nangangasta."
Genesis,31,11,"Naghimangraw ha akon dida han akon inop an anghel han Dyos ngan nagsiring, ‘Jacob!’ Binmaton ako, ‘Aadi akon.’"
Genesis,31,12,"‘Tan-awa daw,’ nagpadayon hiya, ‘mga tagiptipon, mga kabang, ngan mga burikbutik an lalaki nga mga kanding nga nangangasta. Itinugot ko ini kay hinkit-an ko an ngatanan nga binubuhat ha imo ni Laban."
Genesis,31,13,"Amo ako an Dyos nga pinmakita ha imo didto ha Betel diin naghalad ka hin usa nga bato sugad nga usa nga hinumdoman pinaagi hin pag-ipisi mo hin lana hin olibo ha bawbaw hini, ngan didto nagsumpa ka liwat ha akon. Yana pag-andam, ngan uli ngadto han tuna nga imo natawhan.’”"
Genesis,31,14,"Binmaton kan Jacob hira Raquel ug Lea, “Waray na gud namon masusunod han amon amay."
Genesis,31,15,Gindudumara kami niya sugad na la hin mga lumalangyaw. Iginbaligya kami niya ngan yana nagasto na niya an ngatanan nga kwarta nga iginbayad ha iya para ha amon.
Genesis,31,16,"Ini ngatanan nga mga manggad nga ginkuha han Dyos tikang han amon amay, amon ini ngan han amon mga anak. Buhata an bisan ano nga iginsiring ha imo han Dyos.”"
Genesis,31,17,"Sanglit nag-andam hi Jacob hin pagbalik ngadto han iya amay didto ha tuna han Canaan. Ginpasakay niya han mga kamelyo an iya mga anak ngan an iya mga asawa, ngan ginpauna niya ha iya an ngatanan niya nga mga panon upod an ngatanan nga iya naangkon didto ha Mesopotamia."
Genesis,31,18,"Sanglit nag-andam hi Jacob hin pagbalik ngadto han iya amay didto ha tuna han Canaan. Ginpasakay niya han mga kamelyo an iya mga anak ngan an iya mga asawa, ngan ginpauna niya ha iya an ngatanan niya nga mga panon upod an ngatanan nga iya naangkon didto ha Mesopotamia."
Genesis,31,19,"Linmakat hi Laban hin pag-arot han iya mga karnero, ngan han waray hiya didto ha balay, kinawat ni Raquel an kadiyosan han panimalay nga gintag-iya han iya amay."
Genesis,31,20,Ginlipat ni Jacob hi Laban pinaagi hin diri niya pagpahibaroa ha iya nga tilakat hiya.
Genesis,31,21,Gindara niya an ngatanan nga iya mga hiagi ngan binmaya hiya hin kadagmitan. Tinmabok hiya han Salog Eufrates ngan nagtipakadto hiya han sagkahon nga tuna han Galaad.
Genesis,31,22,Paglabay hin tulo ka adlaw ginsumatan hi Laban nga pinmalagiw hi Jacob.
Genesis,31,23,Igin-upod ni Laban an iya mga tawo ngan ginlanat hi Jacob sulod hin pito ka adlaw tubtob nga hin-abotan niya hi Jacob didto han sagkahon nga tuna han Galaad.
Genesis,31,24,"Hito nga gab-i pinmakita an Dyos kan Laban dida hin usa nga inop ngan nagsiring ha iya, “Paghinay ngan ayaw gud pagpasipad-i hi Jacob hin bisan ano nga paagi.”"
Genesis,31,25,"Nagkampo hi Jacob didto hin usa nga bukid, ngan nagkampo hi Laban upod an iya mga tawo didto han sagkahon nga tuna han Galaad."
Genesis,31,26,"Nagsiring hi Laban kan Jacob, “Kay ano nga ginlimbongan mo ako ngan gindara mo an akon mga anak nga kababayen-an sugad hin kababayen-an nga nabihag ha pag-awayan?"
Genesis,31,27,"Kay ano nga ginlimbongan mo ako ngan binmaya ka hin waray pagpahibaro ha akon? Kon ginsumatan mo la ako, ginpapagikanan ta ikaw hin mga pagrayhak ngan pagkanta nga dinuyogan han tokar hin mga tamborin ngan mga harpa."
Genesis,31,28,Waray mo ngani ako pahadka na man la hin panamilit han akon mga apo nga mga anak nga kababayen-an. Patuyaw ini nga imo ginbuhat!
Genesis,31,29,"May-ada ko gahom hin pagdaot ha imo, kundi kagab-i nagpahimatngon ha akon an Dyos han imo amay hin diri pagtarhog ha imo hin bisan ano nga paagi."
Genesis,31,30,"Maaram ako nga binmaya ka kay nahihidlaw ka na gud hin pag-uli, kundi kay ano nga ginkawat mo an akon kadiyosan?”"
Genesis,31,31,"Binmaton hi Jacob, “Nahadlok ako, kay bangin mo pagbawion ha akon an imo mga anak kababayen-an."
Genesis,31,32,"Kundi kon hiagian mo ha bisan hin-o ha amon dinhe nga may-ada han imo kadiyosan, maupay nga patayon hiya. Dinhe ha atubangan han aton mga tawo sugad nga mga saksi, pamilnga in bisan ano nga imo gintatag-iya ngan kuhaa an imo.” Waray makasabot hi Jacob nga ginkawat ngay-an ni Raquel an kadiyosan ni Laban."
Genesis,31,33,"Sinmulod hi Laban ngan gin-usisa niya an sakob han tulda ni Jacob. Katapos sinmulod hiya han tulda ni Lea ngan han tulda han duha nga mga oripon nga kababayen-an, kundi waray niya hiagii an iya kadiyosan. Niyan sinmulod hiya han tulda ni Raquel."
Genesis,31,34,"Ginkuha ni Raquel an kadiyosan han panimalay ngan iginbutang ini dida han supot han muntora han kamelyo, ngan iya ini ginlingkoran. Gin-usisa ni Laban an bug-os nga tulda, kundi waray hiya makaagi."
Genesis,31,35,"Nagsiring hi Raquel kan iya tatay, “Ayaw ako kasinahi, itay, kay diri ako makakahimo hin pagtindog ha imo atubangan kay rinirigla ako.” Nagpinamiling hi Laban, kundi waray gud niya makaagi han iya kadiyosan."
Genesis,31,36,"Niyan waray na makapugong hi Jacob han iya kapungot. Ha iya kasina nagpakiana hiya, “Ano nga sayop an akon nabuhat? Ano nga balaod an akon natalapas nga nakahatag ha iyo hin katungod hin paglanat ha akon?"
Genesis,31,37,"Yana nga gin-usisa mo na an ngatanan nga akon mga kasangkapan, ano nga butang hin panimalay an imo hin-agian nga imo gintatag-iya? Igawas ito ngadi basi hikit-an han imo ngan han akon mga tawo, ngan papagbut-a hira kon hin-o ha aton an matadong."
Genesis,31,38,"Kaupod ako nimo sulod hin 20 na ka tuig; waray umundang hin pag-anak an imo mga karnero ngan an imo mga kanding, ngan waray ako kumaon hin bisan usa nga karnero nga lalaki tikang han imo mga panon."
Genesis,31,39,"Kada pagpapataya hin ihalas nga kamanampan in usa nga karnero, akon dayon gin-aangkon an kapirdehan. Waray ako magdara hini ngadto ha imo hin pagpakita nga diri ini sayop nakon. Nagkinahanglan ka gud nga akon pagbaydan an bisan ano nga nakawat ha adlaw o ha gab-i."
Genesis,31,40,"Makadamo ako pag-antos han kapaso han adlaw, ngan han kahagkot han gab-i. Waray ko maupay nga pagkaturog."
Genesis,31,41,"Amo ito an akon kahimtang sulod han 20 ka tuig nga upod ako ha imo. Nagkabudlay ako hin 14 ka tuig para han duha mo nga mga anak nga kababayen-an ngan unom ka tuig para han imo mga panon. Ngan bisan pa ngani, imo ginliwatliwat hin makanapulo an akon mga suhol."
Genesis,31,42,"Kon diri pa upod ha akon an Dyos han akon mga ginikanan, nga Dyos nira Abraham ug Isaac, imo na unta ako ginpaiwas nga waray dara. Kundi hinkit-an han Dyos an akon kakurian ngan an buruhaton nga akon gintuman, ngan kagab-i iginhatag niya an iya paghukom.”"
Genesis,31,43,"Binmaton hi Laban kan Jacob, “Mga anak ko ini nga mga babaye; akon man an ira mga anak ngan akon ini nga mga panon. Ha pagkatinuod, akon an ngatanan nga imo hinkikit-an dinhe. Kundi tungod nga waray ko man mahihimo hin paghawid han akon mga anak nga kababayen-an ngan han ira mga anak,"
Genesis,31,44,andam ako hin pakigsabot ha imo. Pagtambak kita hin mga bato hin pagpahinumdom ha aton hini nga aton ginsabotan.”
Genesis,31,45,Sanglit kinmuha hi Jacob hin usa nga bato ngan igintindog ini sugad nga usa nga hinumdoman.
Genesis,31,46,Ginsiring niya an iya mga tawo hin pagtirok hin mga bato ngan ira pagtambakon ini. Niyan nangaon hira ha ligid han tinambak nga mga bato.
Genesis,31,47,"Ginngaranan ini ni Laban nga Jagar-sahaduta, samtang ginngaranan ini ni Jacob nga Galeed."
Genesis,31,48,"Nagsiring hi Laban kan Jacob, “Magigin usa nga saksi ini nga tinambak nga mga bato para ha aton nga duha.” Amo ini nga ginngaranan nga Galeed ito nga dapit."
Genesis,31,49,"Nagsiring liwat hi Laban, “Magbantay unta ha aton an Ginoo samtang nagkakabulag kita.” Sanglit ginngaranan liwat nga Mispa ini nga dapit."
Genesis,31,50,"Nagpadayon hi Laban, “Kon diri mo upayon hin padara an akon mga anak nga kababayen-an, o kon mangasawa ka hin iba nga kababayen-an, bisan kon diri ko ini hibaroan, panumdom nga sayod ha aton an Dyos."
Genesis,31,51,"Iini an mga bato nga akon gintambak ha butnga naton, ngan iini an bato nga hinumdoman."
Genesis,31,52,"Mga pahanumdom nga duha ini nga tambak ngan ini nga bato nga hinumdoman. Diri gud ako matabok hini nga tambak hin pagsulong ha imo, ngan kinahanglan diri ka man tumabok hini o hini nga bato nga hinumdoman hin pagsulong ha akon."
Genesis,31,53,Maghuhukom ha aton an Dyos ni Abraham ngan an Dyos ni Nahor.” Niyan nagsumpa hi Jacob hin pagtuman hini nga saad ha ngaran han Dyos nga ginsingba ni Isaac nga iya amay.
Genesis,31,54,"Nag-ihaw hiya hin usa nga mananap nga iya iginhalad nga halad nga tinubod didto han bukid, ngan gindapit niya an iya mga tawo ngadto han pangaon. Katapos nira mangaon, didto hira han bukid pagpalabay han gab-i."
Genesis,31,55,Temprano pa han pagkaaga ginhadkan ni Laban hin pagpanamilit an iya mga apo ngan an iya mga anak nga kababayen-an ngan inmoli hiya.
Genesis,32,1,"Han nagpapadayon hin paglakat hi Jacob, tinmapo ha iya in mga anghel."
Genesis,32,2,"Han paghikit-i niya ha ira, nagsiring hiya, “Kampo ini ha Dyos;” sanglit ginngaranan niya nga Mahanaim an dapit."
Genesis,32,3,Nagpauna hi Jacob hin mga surugoon ngadto kan Esau nga iya bugto didto ha tuna han Edumea.
Genesis,32,4,"Iya gintugon hira hin pagsiring: “Ako, hi Jacob nga imo masinugtanon nga surugoon, nagsusumat han akon agaron nga hi Esau, nga nag-ukoy ako upod kan Laban ngan nalangan ako hin pagbalik ngada yana."
Genesis,32,5,"May-ada ako mga baka, mga asno, mga karnero, mga kanding, ngan mga oripon. Nagpapadara ako hin pulong ngada ha imo, upod an paglaom nga kakarawaton mo ako.”"
Genesis,32,6,"Han pagbalik na han mga surugoon ngadto kan Jacob, nagsiring hira, “Kinmadto kami kan Esau nga imo bugto, ngan tinpakanhi na hiya hin pagtapo ha imo. May-ada niya 400 nga mga tawo nga upod niya.”"
Genesis,32,7,"Kinalasan ngan nabaraka hin duro hi Jacob. Ginduha niya ka hugpo an mga tawo nga upod niya, ngan hasta liwat an iya mga karnero, mga kanding, mga baka, ngan mga kamelyo."
Genesis,32,8,"Naghunahuna hiya, “Kon umabot hi Esau ngan sulongon an syahan nga hugpo, bangin makapalagiw pa an ikaduha.”"
Genesis,32,9,"Niyan nag-ampo hi Jacob, “O Dyos ni Abraham nga akon apoy ngan Dyos ni Isaac nga akon amay, pamatii gad ako. Ginsiring mo ako, O Ginoo , hin pagbalik ngadto han akon tuna ngan ngadto han akon kauropdan, ngan pagbebendisyonan mo ako."
Genesis,32,10,"Diri ako takos han ngatanan nga pagkalooy ngan pagkamatinumanon nga iginpakita mo ha akon nga imo surugoon. Tinmabok ako han Jordan nga waray ko dara, labot hin usa la nga tungkod, ngan yana binmalik ako upod ini nga duha nga mga hugpo."
Genesis,32,11,"Nag-aampo ako nga talwason mo ako tikang kan Esau nga akon bugto. Nahahadlok ako—nahahadlok gud ako nga bangin makanhi hiya hin pagsulong ngan pagpuo ha amon ngatanan, lakip pa an kababayen-an ngan an kabataan."
Genesis,32,12,"Hinumdomi nga nagsaad ka nga pagbebendisyonan mo ako ngan tatagan mo ako hin damo gud nga mga tulin nga diri maiihap, nga sugad kadamo han mga baras ha baybayon.”"
Genesis,32,13,"Katapos niya pagpalabay han gab-i didto hito nga dapit, nagpili hi Jacob tikang han iya kahayopan nga usa niya nga regalo para kan Esau nga iya bugto: 200 nga mga kanding nga babayi ngan 20 nga mga lalaki 200 nga mga karnero nga babayi ngan 20 nga lalaki, 30 nga garatsan nga mga kamelyo upod an ira mga nati, 40 nga mga baka nga babayi ngan 10 nga mga tudo, 20 nga mga asno nga babayi ngan 10 nga mga lalaki."
Genesis,32,14,"Katapos niya pagpalabay han gab-i didto hito nga dapit, nagpili hi Jacob tikang han iya kahayopan nga usa niya nga regalo para kan Esau nga iya bugto: 200 nga mga kanding nga babayi ngan 20 nga mga lalaki 200 nga mga karnero nga babayi ngan 20 nga lalaki, 30 nga garatsan nga mga kamelyo upod an ira mga nati, 40 nga mga baka nga babayi ngan 10 nga mga tudo, 20 nga mga asno nga babayi ngan 10 nga mga lalaki."
Genesis,32,15,"Katapos niya pagpalabay han gab-i didto hito nga dapit, nagpili hi Jacob tikang han iya kahayopan nga usa niya nga regalo para kan Esau nga iya bugto: 200 nga mga kanding nga babayi ngan 20 nga mga lalaki 200 nga mga karnero nga babayi ngan 20 nga lalaki, 30 nga garatsan nga mga kamelyo upod an ira mga nati, 40 nga mga baka nga babayi ngan 10 nga mga tudo, 20 nga mga asno nga babayi ngan 10 nga mga lalaki."
Genesis,32,16,"Ginlainlain niya nga mga panon ngan igintapod niya ngadto hin usa han iya mga surugoon an tagsa nga panon. Nagsiring hiya ha ira, “Pag-una kamo ha akon ngan tagi hin lugar tikang han usa nga panon ngadto han nasunod nga panon.”"
Genesis,32,17,"Gintugon niya an syahan nga surugoon, “Kon igkatapo ka kan Esau nga akon bugto ngan magpakiana hiya, ‘Hin-o an imo agaron? Tikain ka man? Kanay ini kahayopan nga nag-uuna ha imo?’"
Genesis,32,18,"kinahanglan bumaton ka, ‘Kan Jacob ini nga imo surugoon. Iya iginpapadara ini nga usa nga regalo ngadto kan Esau nga iya agaron. Aadi hi Jacob ngahaw nasunod ha amon.’”"
Genesis,32,19,"Iginhatag niya an amo ngahaw nga tugon ngadto han ikaduha, han ikatulo, ngan ngadto han ngatanan nga mga tinaporan han mga panon, “Amo ini an kinahanglan niyo igsiring kan Esau kon igkatapo hiya niyo."
Genesis,32,20,"Kinahanglan sumiring kamo, ‘Oo, aadi hi Jacob nga imo surugoon nasunod ha amon.’” Naghunahuna hi Jacob, “Paghuhugayon ko hiya pinaagi han mga regalo, ngan kon igkatapo ko hiya, bangin pasayloon ako niya.”"
Genesis,32,21,"Iya ginpauna ha iya an mga regalo, ngan nagpalabay hiya hito nga gab-i didto han kampo."
Genesis,32,22,"Binmangon hi Jacob hito manta nga gab-i, gindara an iya duha nga mga asawa, an iya duha nga mga aruasawa, ngan an iya onse nga mga anak, ngan tinmabok hira han Salog han Jaboc."
Genesis,32,23,"Katapos niya pagpataboka ha ira, iya liwat gindara ngadto ha tabok an ngatanan nga iya mga hiagi,"
Genesis,32,24,kundi pinmabilin hiya nga nag-uusaan la. Niyan inmabot in usa ka tawo ngan nakigdulong ha iya tubtob gud han pagpunias han adlaw.
Genesis,32,25,"Han pakasabot han tawo nga waray man hiya pakakadaog, gin-igo niya an pig-i ni Jacob ngan nalisa ini."
Genesis,32,26,"Nagsiring an tawo, “Buhii na ako kay mapawa na.” “Diri ko ikaw bubuhian kon diri mo ako pagbendisyonan,” binmaton hi Jacob."
Genesis,32,27,"“Ano an imo ngaran?” pinmakiana an tawo. “Jacob,” binmaton hiya."
Genesis,32,28,"Nagsiring an tawo, “Diri na Jacob an imo ngaran. Nakigdulong ka han Dyos ngan han mga tawo, ngan nagdaog ka; sanglit Israel na an imo ngaran.”"
Genesis,32,29,"Nagsiring hi Jacob, “Yana pagsumati ako han imo ngaran.” Kundi binmaton hiya, “Kay ano nga karuyag mo mahibaro han akon ngaran?” Ngan ginbendisyonan niya hi Jacob."
Genesis,32,30,"Nagsiring hi Jacob, “Iginkaatubang ko gud an Dyos ngan buhi pa man gihapon ako;” sanglit iya ginngaranan nga Peniel adto nga dapit."
Genesis,32,31,"Nasirang na an adlaw han pagtalikod ni Jacob han Peniel, ngan nag-iingka hiya tungod han kaigo han iya pig-i."
Genesis,32,32,"Bisan ngada yana nga adlaw diri nakaon an mga tulin ni Israel han ugaton nga unod nga tungod gud han pig-i, kay dida gud hini nga ugat naigo hi Jacob."
Genesis,33,1,"Hinkit-an ni Jacob hi Esau nga tiarabot upod an iya 400 nga mga tawo, sanglit ginbahinbahin niya an iya mga anak kanda Lea, Raquel, ngan han duha nga mga aruasawa."
Genesis,33,2,"Ginpauna niya an mga aruasawa ngan an ira mga anak; sunod hi Lea ngan an iya mga anak, ngan ha orhe na hira Raquel ug Jose."
Genesis,33,3,Nag-una ha ira hi Jacob ngan hinmapa hiya ha tuna hin makapito han tikaharani na hiya han iya bugto.
Genesis,33,4,"Kundi dinmalagan hi Esau hin pagtapo ha iya, ginggakos, ngan ginhadkan hiya. Nagtangis hira nga duha."
Genesis,33,5,"Han pagtan-aw ni Esau ngan han paghikit-i niya han kababayen-an ngan han kabataan, pinmakiana hiya, “Hin-o ini nga mga tawo nga upod mo?” Binmaton hi Jacob, “Amo ini, Mano an mga anak nga iginhatag ha akon han Dyos tungod han iya kamaupay.”"
Genesis,33,6,Niyan dinmaop an mga aruasawa upod an ira mga anak ngan yinmukbo hira.
Genesis,33,7,"Niyan dinmaop hi Lea ngan an iya mga anak, ngan ha kataposan dinmaop hira Jose ug Raquel ngan yinmukbo liwat hira."
Genesis,33,8,"Pinmakiana hi Esau, “Ano man adto nga una nga hugpo nga akon iginkatapo? Ano man an karuyag sidngon hadto?” Binmaton hi Jacob, “Akon adto hatag nga pahalipay ha imo.”"
Genesis,33,9,"Kundi nagsiring hi Esau, “Bugto ko, igo na kadamo an akon hiagi; tipigi na la an imo.”"
Genesis,33,10,"Nagsiring hi Jacob, “Ayaw gad, kon nakapahalipay man ako ha imo, karawta gad an akon regalo. Para ha akon, an pakakita han imo bayhon, sugad hin pakakita han bayhon han Dyos, yana nga nakigsangkay ka na ha akon."
Genesis,33,11,Karawta gad ini nga regalo nga akon gindara para ha imo; nagmaloloy-on ha akon an Dyos ngan gintagan ako han ngatanan nga akon kinahanglan.” Nagpadayon hi Jacob hin paghangyo ha iya tubtob nga kinarawat ni Esau an iya mga regalo.
Genesis,33,12,"Nagsiring hi Esau, “Pag-andam kita ngan pagkalakat. Mag-uuna ako ha imo.”"
Genesis,33,13,"Binmaton hi Jacob, “Maaram ka man nga magluya pa an kabataan, ngan kinahanglan pag-alagyamon ko an mga karnero ug mga baka upod an ira mga nati. Mapatay an bug-os nga panon kon pagpugson hin paglakat hin bisan usa la ka adlaw."
Genesis,33,14,"Pag-una na la ha akon ngan masunod ako hin hinayhinay, ngan aalagdon ko sugad han mahihimo han mga baka ngan han kabataan tubtob nga hiabtan ko ikaw didto ha Edom.”"
Genesis,33,15,"Nagsiring hi Esau, “Niyan tugoti ako nga igbilin ko ha imo in pira han akon mga tawo.” Kundi binmaton hi Jacob, “Diri na ito kinahanglan, kay karuyag ko la nga malipay ka ha akon.”"
Genesis,33,16,Sanglit hito nga adlaw ginmikan hi Esau hin pagbalik ngadto ha Edom.
Genesis,33,17,Kundi kinmadto hi Jacob ha Sucot diin nagbalay hiya para ha iya ngahaw ngan naghimo hin mga sirongan para han iya mga baka. Sanglit ginngaranan nga Sucot an dapit.
Genesis,33,18,"Han iya pagbalik tikang ha Mesopotamia, inmabot hi Jacob hin waray ano man nga nahinabo ngadto han syudad han Siquem, didto ha tuna han Canaan, ngan nagkampo hiya didto hin usa nga uma nga hirani han syudad."
Genesis,33,19,Ginpalit niya adto nga bahin han uma hin 100 ka bug-os nga salapi tikang han mga tulin ni Hamor nga amay ni Siquem.
Genesis,33,20,"Nagtindog hiya hin usa nga altar didto ngan ginngaranan ini nga El, an Dyos han Israel."
Genesis,34,1,Usa ka adlaw kinmadto hi Dina nga anak nga babaye nira Jacob ug Lea hin pagbisita hin mga kababayen-an nga taga-Canaan.
Genesis,34,2,"Han paghikit-i kan Dina ni Siquem nga anak ni Hamor nga Hibeohanon, nga amo an punoan hito nga tuna, gindara ngan ginlugos hiya."
Genesis,34,3,Kundi hinusayan hi Siquem kan Dina sanglit hinmigugma hiya ha iya ngan gintalinguha niya nga paghigugmaon hiya ni Dina.
Genesis,34,4,"Ginsiring niya an iya amay, “Karuyag ko asawahon ini nga babaye.”"
Genesis,34,5,"Hinbaroan ni Jacob nga ginpasipad-an an iya anak nga babaye, kundi tungod nga nakadto pa man an iya mga anak nga kalalaken-an ha kaumhan nga nagmamangno han iya mga hayop, waray la niya ginbuhat nga bisan ano tubtob han ira pagbalik."
Genesis,34,6,"Ginmawas hi Hamor nga amay ni Siquem, hin pakighimangraw kan Jacob,"
Genesis,34,7,"samtang nga nagkakaabot man an mga anak nga kalalaken-an ni Jacob tikang han kaumhan. Han pakabati nira hiunong hini, nabido ngan napungot hira hin duro tungod nga ginbuhat ni Siquem in sugad nga butang ngan gintamay an mga tawo han Israel pinaagi hin paglugosa han babaye nga anak ni Jacob."
Genesis,34,8,"Nagsiring hi Hamor kan Jacob, “Nahigugma hi Siquem nga akon anak han imo anak nga babaye; tugoti gad an akon anak hin pangasawa ha iya."
Genesis,34,9,Paghimo kita hin ginsabotan nga basi makahimo hin pangasawa an amon ngan han iyo mga tawo.
Genesis,34,10,"Niyan makakag-ukoy kamo upod ha amon dinhe han amon tuna: makakag-ukoy kamo bisan diin an iyo karuyag, makakagpakabuhi kamo hin waray kaulangan, ngan makakagtag-iya kamo hin mga hiagi.”"
Genesis,34,11,"Niyan nagsiring hi Siquem ngadto han amay ngan kabugtoan ni Dina, “Ighatag gad ha akon ini nga pabor, ngan tatagan ko kamo han bisan ano nga iyo karuyag."
Genesis,34,12,"Sumati ako kon ano nga mga regalo an iyo karuyag ngan pangaroi ako han gimamahali nga bugay para hin pagkasal. Ighahatag ko ha iyo an bisan ano nga iyo pangaroon, kon tutugotan la ako niyo hin pangasawa kan Dina.”"
Genesis,34,13,"Tungod nga ginpasipad-an man ni Siquem hi Dina nga bugto nira, ginbaton han mga anak ni Jacob hi Siquem ngan hi Hamor nga iya amay hin malimbong nga paagi."
Genesis,34,14,"Nagsiring ha ira an mga anak ni Jacob, “Diri kami makakatugot han amon bugto nga babaye nga pangasaw-on hin usa ka tawo nga diri tinori; makaarawod ito para ha amon."
Genesis,34,15,"Makakatangdo la kami kon magsugad kamo ha amon, pinaagi hin pagtori han ngatanan niyo nga kalalaken-an."
Genesis,34,16,Niyan matangdo kami nga mag-aragsawa an aton mga tawo. Mag-uokoy kami tampo ha iyo ngan magigin-usa na la kita nga katawhan.
Genesis,34,17,Kundi kon diri niyo pagtumanon ini nga pagtori; dadad-on namon hi Dina ngan malakat kami.”
Genesis,34,18,"Nakalipay ini nga ira mga pulong kan Hamor ngan kan Siquem nga iya anak,"
Genesis,34,19,"ngan waray na maglangan an batan-on nga lalake hin pagtuman han iginsiring, kay nahigugma man hiya han babaye nga anak ni Jacob. Hi Siquem amo an labi ka tinahod nga kaapi han iya panimalay."
Genesis,34,20,Kinmadto hi Hamor ngan hi Siquem nga iya anak han dapit nga tirokan didto han ganghaan han bungto ngan nakighimangraw hira han ira mga igkasi taghimungto:
Genesis,34,21,“Makisasangkayon ini nga mga tawo; paukya ta hira upod ha aton dinhe ha aton tuna ngan tugoti ta hira hin pagpakabuhi hin waray kaulangan. Hiluag hin duro para ha ira liwat ini nga tuna. Pangasaw-a ta an ira mga anak nga kababayen-an.
Genesis,34,22,Kundi matangdo la ini nga mga tawo hin pag-ukoy dinhe ha aton ngan karuyag nira hin pakig-usa ha aton kon aton pagtorion an ngatanan naton nga kalalaken-an sugad nga mga tinori hira.
Genesis,34,23,Ighahatag nira ha aton an ngatanan nira nga kahayupan ngan an ngatanan nga ira mga hiagi. Sanglit uyoni ta la hira ngan makakag-ukoy hira dinhe ha aton.”
Genesis,34,24,"Inmuyon an ngatanan nga mga tuminungnong han syudad han kan Hamor ug Siquem iginsumat ha ira, ngan gintori an ngatanan nga kalalaken-an."
Genesis,34,25,"Paglabay hin tulo ka adlaw, han maundag pa an mga tinorian han kalalaken-an duha han mga anak ni Jacob, hira Simeon ug Levi nga kabugtoan ni Dina, kinmuha han ira mga espada, sinmakob hira han syudad nga waray gud katahapi hin maraot, ngan pinanmatay nira an ngatanan nga kalalaken-an,"
Genesis,34,26,"lakip hi Hamor ngan hi Siquem nga iya anak. Niyan ginkuha nira hi Dina tikang han balay ni Siquem, ngan nagkalakat hira."
Genesis,34,27,"Katapos han panmatay, gintikasan an syudad han iba nga mga anak ni Jacob hin pagbulos tungod han paglugosa han ira bugto nga babaye."
Genesis,34,28,"Gindara nira an mga panon, an mga baka, an mga asno, ngan an ngatanan didto han syudad ngan didto han kaumhan."
Genesis,34,29,"Gindara nira an ngatanan nga mga manggad, ginbihag an ngatanan nga kababayen-an ngan kabataan, ngan gindara an ngatanan nga mga butang didto han kabablayan."
Genesis,34,30,"Nagsiring hi Jacob kanda Simeon ug Levi, “Gindad-an ako niya hin kasamokan; yana magdudumot ha akon an mga Canaanhon, an mga Periseohanon, ngan an ngatanan nga mga tawo dida han tuna. Diri damo an akon mga tawo; kon mag-urosa hira kontra ha akon ngan sulongon ako, mapupuo an aton bug-os nga panimalay.”"
Genesis,34,31,"Kundi binmaton hira, “Diri kami makakatugot nga pagsusugaron la hin usa nga maraot nga babaye an amon bugto.”"
Genesis,35,1,"Nagsiring an Dyos kan Jacob, “Pakadto dayon ha Betel, ngan didto pag-ukoy. Pagtindog didto hin usa nga altar para ha akon nga Dyos nga pinmakita ha imo han napalagiw ka tikang kan Esau nga imo bugto.”"
Genesis,35,2,"Sanglit nagsiring hi Jacob ha iya panimalay ngan ha ngatanan nga kaupod niya, “Bayai an langyaw nga kadiyosan nga aada ha iyo; paglinis kamo ha iyo ngahaw ngan pagsul-ot kamo hin maglinis nga mga panapton."
Genesis,35,3,"Mabaya kita dinhe ngan makadto kita ha Betel diin magtitindog ako hin usa nga altar para han Dyos nga binmulig ha akon ha panahon han akon kakurian, ngan nagin kaupod ko ha ngatanan nga dapit nga akon kinakadtoan.”"
Genesis,35,4,"Sanglit iginhatag nira kan Jacob an ngatanan nga langyaw nga kadiyosan nga nakada ha ira, ngan an mga ariyos liwat nga ira isinusul-ot. Iginlubong ini ni Jacob ha sirong han kahoy nga tuog nga hirani han Sequem."
Genesis,35,5,"Han pagkalakat na nira Jacob ngan han iya mga anak nga kalalaken-an, inalpan hin dako nga kahadlok an mga tawo han higrani nga mga bungto, ngan waray hira maglanat ha ira."
Genesis,35,6,"Inmabot hi Jacob upod an ngatanan niya nga mga tawo ngadto ha Luz nga kinikilala na yana nga Betel, didto ha tuna han Canaan."
Genesis,35,7,"Nagtindog hiya didto hin usa nga altar, ngan ginngaranan an dapit nga para han Dyos han Betel, kay didto pinmakita ha iya an Dyos han napalagiw hiya tikang han iya bugto."
Genesis,35,8,"Namatay hi Debora nga yaya ni Rebecca, ngan iginlubong hiya ha sirong han kahoy nga tuog ha timogan nga dapit han Betel. Sanglit ginngaranan an dapit nga “Tuog hin Pagtangis.”"
Genesis,35,9,"Han pagbalik ni Jacob tikang ha Mesopotamia, pinmakita na liwat ha iya an Dyos, ngan ginbendisyonan hiya."
Genesis,35,10,"Nagsiring ha iya an Dyos, “Jacob an imo ngaran, kundi tikang yana Israel na ngaran nimo.” Sanglit ginngaranan hiya han Dyos nga Israel."
Genesis,35,11,"Ngan nagsiring ha iya an Dyos, “Amo ako an Dyos nga Labi Kamakagarahum. Magdadamo an imo mga anak. Magtitikang ha imo in kanasoran ngan magigin ginikanan ka hin kahadian."
Genesis,35,12,"Ighahatag ko ha imo an tuna nga iginhatag ko kan Abraham ngan kan Isaac, ngan ighahatag ko liwat ini ngadto han imo mga tulin nga masunod ha imo.”"
Genesis,35,13,Niyan binayaan hiya han Dyos.
Genesis,35,14,"Didto ha dapit diin nakighimangraw ha iya an Dyos, gintindog ni Jacob in usa nga bato nga hinumdoman, ngan iginhalad ini niya pinaagi hin pag-ipis hin bino ngan hin lana hin olibo ha bawbaw hini."
Genesis,35,15,Ginngaranan niya nga Betel ini nga dapit.
Genesis,35,16,"Binmaya han Betel hi Jacob ngan an iya panimalay, ngan han hirayo pa hira tikang ha Efrata, inmabot an panahon han pag-anak ni Raquel, ngan ginkurian hiya."
Genesis,35,17,"Dida han ginkukurian na gud hiya, nagsiring ha iya an partira, “Ayaw kahadlok, Raquel, kay lalake na liwat ini nga imo anak.”"
Genesis,35,18,"Kundi tikamaratay na hiya ginngaranan niya nga Benoni an iya anak, kundi ginngaranan hiya nga Benjamin han iya amay."
Genesis,35,19,"Han kamatay ni Raquel, iginlubong hiya ha ligid han dalan tipakadto ha Efrata nga kinikilala na yana nga Betlehem."
Genesis,35,20,"Nagtindog hi Jacob hin usa nga bato nga hinumdoman didto, ngan ngada yana nga adlaw nahimo ini nga tigaman han linubngan kan Raquel."
Genesis,35,21,Nagpadayon hi Jacob ngan nagkampo hiya didto han luyo nga dapit han lantawan han Eder.
Genesis,35,22,"Samtang nag-uokoy hi Jacob didto hito nga tuna, nakighilawas hi Ruben kan Bilha nga usa han mga aruasawa han iya amay. Hinbaroan ini ni Jacob ngan duro gud an iya kapungot. May-ada dose nga mga anak nga kalalaken-an hi Jacob."
Genesis,35,23,"An mga anak ni Lea amo hira Ruben (an suhag nga lalake ni Jacob), Simeon, Levi, Juda, Isacar, ug Zabulon."
Genesis,35,24,An mga anak ni Raquel amo hira Jose ug Benjamin.
Genesis,35,25,An mga anak ni Bilha nga oripon ni Raquel amo hira Dan ug Neftali.
Genesis,35,26,An mga anak ni Zilpa nga oripon ni Lea amo hira Gad ug Aser. Didto ha Mesopotamia katawo ini nga mga anak nga kalalaken-an.
Genesis,35,27,"Kinmadto hi Jacob han iya amay nga hi Isaac didto ha Mamre nga hirani han Hebron, diin nag-ukoy hira Abraham ug Isaac."
Genesis,35,28,"Nakaabot hi Isaac hin panuigon nga 180,"
Genesis,35,29,"ngan namatay hiya nga lagas na kaupay, ngan iginlubong hiya nira Esau ug Jacob nga iya mga anak."
Genesis,36,1,Amo ini an mga tulin ni Esau nga gintawag liwat nga Edom.
Genesis,36,2,Nangasawa hi Esau hin kababayen-an nga Canaanhon; hira Ada nga anak ni Elon nga Hiteohanon; Oholibama nga anak ni Ana nga anak nga lalake ni Zibeon nga Hibeohanon;
Genesis,36,3,"ug Basemat nga anak nga babaye ni Ismael, ngan bugto ni Nebaiot."
Genesis,36,4,Nag-anak hi Ada kan Elifas; nag-anak hi Basemat kan Reuel;
Genesis,36,5,"ngan nag-anak hi Oholibama kanda Jeus, Jalam, ug Core. Natawo ini ngatanan nga mga anak nga kalalaken-an ni Esau didto han tuna han Canaan."
Genesis,36,6,"Niyan gindara ni Esau an iya kaasaw-an, an iya nga anak nga kalalaken-an, an iya mga anak nga kababayen-an, ngan an ngatanan nga mga tawo han iya balay, upod an ngatanan niya nga mga baka ngan ngatanan nga mga manggad nga iya naangkon didto ha tuna han Canaan, ngan pinmahirayo hiya tikang kan Jacob nga iya bugto ngadto hin lain nga tuna."
Genesis,36,7,Linmakat hiya kay diri na man nakakaakos hin pagbuhi ha ira an tuna nga gin-uokyan nira ngan hi Jacob. Damo na hin duro an ira mga baka ngan makuri na gud hira magkatampo.
Genesis,36,8,Sanglit nag-ukoy hi Esau didto han sagkahon nga tuna han Edom.
Genesis,36,9,Amo ini an mga tulin ni Esau nga ginikanan han mga Edomitanhon.
Genesis,36,10,"Igin-anak nira Esau ug Ada nga iya asawa in usa nga lalake nga hi Elifas, ngan nag-anak hi Elifas hin lima nga mga anak nga kalalaken-an; hira Teman, Omar, Sefo, Gatam, ug Kenaz. Ngan pinaagi hin lain nga asawa nga hi Timna nag-anak pa hiya hin usa nga anak nga lalake nga hi Amalec. Igin-anak nira Basemat ug Esau in usa nga lalake nga hi Reuel, ngan nag-anak hi Reuel hin upat nga kalalaken-an: hira Nahat, Sera, Sama, ug Miza."
Genesis,36,11,"Igin-anak nira Esau ug Ada nga iya asawa in usa nga lalake nga hi Elifas, ngan nag-anak hi Elifas hin lima nga mga anak nga kalalaken-an; hira Teman, Omar, Sefo, Gatam, ug Kenaz. Ngan pinaagi hin lain nga asawa nga hi Timna nag-anak pa hiya hin usa nga anak nga lalake nga hi Amalec. Igin-anak nira Basemat ug Esau in usa nga lalake nga hi Reuel, ngan nag-anak hi Reuel hin upat nga kalalaken-an: hira Nahat, Sera, Sama, ug Miza."
Genesis,36,12,"Igin-anak nira Esau ug Ada nga iya asawa in usa nga lalake nga hi Elifas, ngan nag-anak hi Elifas hin lima nga mga anak nga kalalaken-an; hira Teman, Omar, Sefo, Gatam, ug Kenaz. Ngan pinaagi hin lain nga asawa nga hi Timna nag-anak pa hiya hin usa nga anak nga lalake nga hi Amalec. Igin-anak nira Basemat ug Esau in usa nga lalake nga hi Reuel, ngan nag-anak hi Reuel hin upat nga kalalaken-an: hira Nahat, Sera, Sama, ug Miza."
Genesis,36,13,"Igin-anak nira Esau ug Ada nga iya asawa in usa nga lalake nga hi Elifas, ngan nag-anak hi Elifas hin lima nga mga anak nga kalalaken-an; hira Teman, Omar, Sefo, Gatam, ug Kenaz. Ngan pinaagi hin lain nga asawa nga hi Timna nag-anak pa hiya hin usa nga anak nga lalake nga hi Amalec. Igin-anak nira Basemat ug Esau in usa nga lalake nga hi Reuel, ngan nag-anak hi Reuel hin upat nga kalalaken-an: hira Nahat, Sera, Sama, ug Miza."
Genesis,36,14,"Igin-anak nira Esau ug Oholibama nga babaye nga anak ni Ana nga anak ni Zibeon, in tulo nga kalalaken-an: hira Jeus, Jalam, ug Core."
Genesis,36,15,"Amo ini an mga tribo nga tinmikang kan Esau. Hi Elifas nga suhag nga lalake ni Esau amo an ginikanan han nasunod nga mga tribo: nira Teman, Omar, Sefo, Kenaz,"
Genesis,36,16,"Core, Gatam, ug Amalec. Mga tulin ini ngatanan ni Ada nga asawa ni Esau."
Genesis,36,17,"Hi Reuel nga anak ni Esau amo an ginikanan han nasunod nga mga tribo: nira Nahat, Sera, Sama, ug Masa. Mga tulin ini ngatanan ni Basemat nga asawa ni Esau."
Genesis,36,18,"Tinmikang kan Esau an nasunod nga mga tribo pinaagi kan Oholibama nga iya asawa nga anak ni Ana: nira Jeus, Jalam, ug Core."
Genesis,36,19,Tinmikang kan Esau ini ngatanan nga mga tribo.
Genesis,36,20,"Nagkabahinbahin an tungayod gud nga mga umurokoy ha tuna han Edom ngadto hin mga tribo kanay mga ginikanan tinmikang han nasunod nga mga tulin ni Seir nga usa nga Heritanhon: hira Lotan, Sobal, Zibeon, Ana, Dison, Eser, ug Disan."
Genesis,36,21,"Nagkabahinbahin an tungayod gud nga mga umurokoy ha tuna han Edom ngadto hin mga tribo kanay mga ginikanan tinmikang han nasunod nga mga tulin ni Seir nga usa nga Heritanhon: hira Lotan, Sobal, Zibeon, Ana, Dison, Eser, ug Disan."
Genesis,36,22,Hi Lotan amo an ginikanan han mga banay nira Hadi ug Homam. (May-ada hi Lotan usa nga bugto nga babaye nga ginngaranan nga Timna.)
Genesis,36,23,"Amo hi Sobal an ginikanan han mga banay nira Alvan, Manahat, Ebal, Sefo, ug Onam."
Genesis,36,24,May-ada hi Zibeon duha nga anak nga kalalaken-an: hira Aya ug Ana. (Amo ini an Ana nga nakaagi han mapaso nga mga burabod didto ha kamingawan han nagmamangno hiya han mga asno han iya amay.)
Genesis,36,25,"Amo hi Ana an amay ni Dison nga amo an ginikanan han mga banay nira Hamran, Esban, Itran, ug Queran. May-ada liwat babaye nga anak hi Ana, nga ginngaranan nga Oholibama."
Genesis,36,26,"Amo hi Ana an amay ni Dison nga amo an ginikanan han mga banay nira Hamran, Esban, Itran, ug Queran. May-ada liwat babaye nga anak hi Ana, nga ginngaranan nga Oholibama."
Genesis,36,27,"Hi Eser amo an ginikanan han mga banay nira Bilhan, Saavan ug Jacan."
Genesis,36,28,Hi Disan amo an ginikanan han mga banay nira Hus ug Aran.
Genesis,36,29,"Amo ini an Horitanhon nga mga tribo didto ha tuna han Edom: nira Lotan, Sobal, Zibeon, Ana, Dison, Eser, ug Disan."
Genesis,36,30,"Amo ini an Horitanhon nga mga tribo didto ha tuna han Edom: nira Lotan, Sobal, Zibeon, Ana, Dison, Eser, ug Disan."
Genesis,36,31,"Han waray pa mga hadi didto ha Israel, naghadi na hin sunodsunod didto ha tuna han Edom an nasunod nga kahadian: Hi Bela nga anak ni Beor nga taga-Dinhaba, hi Jobab nga anak ni Sera nga taga-Bosrahi Husam nga tikang ha katunaan han Teman, hi Adad nga anak hi Bedad nga taga-Abit (gindaog niya an mga Midianhon didto hin usa nga pag-awayan didto han nasod han Moab), hi Samla nga taga-Masreca, hi Saul nga taga-Rehobot-ha-ligid-han-Saloghi Balanan nga anak ni Acborhi Adad nga taga-Pau (hi Mehetabel an iya asawa nga anak ni Matred ug apo ni Mesahab)."
Genesis,36,32,"Han waray pa mga hadi didto ha Israel, naghadi na hin sunodsunod didto ha tuna han Edom an nasunod nga kahadian: Hi Bela nga anak ni Beor nga taga-Dinhaba, hi Jobab nga anak ni Sera nga taga-Bosrahi Husam nga tikang ha katunaan han Teman, hi Adad nga anak hi Bedad nga taga-Abit (gindaog niya an mga Midianhon didto hin usa nga pag-awayan didto han nasod han Moab), hi Samla nga taga-Masreca, hi Saul nga taga-Rehobot-ha-ligid-han-Saloghi Balanan nga anak ni Acborhi Adad nga taga-Pau (hi Mehetabel an iya asawa nga anak ni Matred ug apo ni Mesahab)."
Genesis,36,33,"Han waray pa mga hadi didto ha Israel, naghadi na hin sunodsunod didto ha tuna han Edom an nasunod nga kahadian: Hi Bela nga anak ni Beor nga taga-Dinhaba, hi Jobab nga anak ni Sera nga taga-Bosrahi Husam nga tikang ha katunaan han Teman, hi Adad nga anak hi Bedad nga taga-Abit (gindaog niya an mga Midianhon didto hin usa nga pag-awayan didto han nasod han Moab), hi Samla nga taga-Masreca, hi Saul nga taga-Rehobot-ha-ligid-han-Saloghi Balanan nga anak ni Acborhi Adad nga taga-Pau (hi Mehetabel an iya asawa nga anak ni Matred ug apo ni Mesahab)."
Genesis,36,34,"Han waray pa mga hadi didto ha Israel, naghadi na hin sunodsunod didto ha tuna han Edom an nasunod nga kahadian: Hi Bela nga anak ni Beor nga taga-Dinhaba, hi Jobab nga anak ni Sera nga taga-Bosrahi Husam nga tikang ha katunaan han Teman, hi Adad nga anak hi Bedad nga taga-Abit (gindaog niya an mga Midianhon didto hin usa nga pag-awayan didto han nasod han Moab), hi Samla nga taga-Masreca, hi Saul nga taga-Rehobot-ha-ligid-han-Saloghi Balanan nga anak ni Acborhi Adad nga taga-Pau (hi Mehetabel an iya asawa nga anak ni Matred ug apo ni Mesahab)."
Genesis,36,35,"Han waray pa mga hadi didto ha Israel, naghadi na hin sunodsunod didto ha tuna han Edom an nasunod nga kahadian: Hi Bela nga anak ni Beor nga taga-Dinhaba, hi Jobab nga anak ni Sera nga taga-Bosrahi Husam nga tikang ha katunaan han Teman, hi Adad nga anak hi Bedad nga taga-Abit (gindaog niya an mga Midianhon didto hin usa nga pag-awayan didto han nasod han Moab), hi Samla nga taga-Masreca, hi Saul nga taga-Rehobot-ha-ligid-han-Saloghi Balanan nga anak ni Acborhi Adad nga taga-Pau (hi Mehetabel an iya asawa nga anak ni Matred ug apo ni Mesahab)."
Genesis,36,36,"Han waray pa mga hadi didto ha Israel, naghadi na hin sunodsunod didto ha tuna han Edom an nasunod nga kahadian: Hi Bela nga anak ni Beor nga taga-Dinhaba, hi Jobab nga anak ni Sera nga taga-Bosrahi Husam nga tikang ha katunaan han Teman, hi Adad nga anak hi Bedad nga taga-Abit (gindaog niya an mga Midianhon didto hin usa nga pag-awayan didto han nasod han Moab), hi Samla nga taga-Masreca, hi Saul nga taga-Rehobot-ha-ligid-han-Saloghi Balanan nga anak ni Acborhi Adad nga taga-Pau (hi Mehetabel an iya asawa nga anak ni Matred ug apo ni Mesahab)."
Genesis,36,37,"Han waray pa mga hadi didto ha Israel, naghadi na hin sunodsunod didto ha tuna han Edom an nasunod nga kahadian: Hi Bela nga anak ni Beor nga taga-Dinhaba, hi Jobab nga anak ni Sera nga taga-Bosrahi Husam nga tikang ha katunaan han Teman, hi Adad nga anak hi Bedad nga taga-Abit (gindaog niya an mga Midianhon didto hin usa nga pag-awayan didto han nasod han Moab), hi Samla nga taga-Masreca, hi Saul nga taga-Rehobot-ha-ligid-han-Saloghi Balanan nga anak ni Acborhi Adad nga taga-Pau (hi Mehetabel an iya asawa nga anak ni Matred ug apo ni Mesahab)."
Genesis,36,38,"Han waray pa mga hadi didto ha Israel, naghadi na hin sunodsunod didto ha tuna han Edom an nasunod nga kahadian: Hi Bela nga anak ni Beor nga taga-Dinhaba, hi Jobab nga anak ni Sera nga taga-Bosrahi Husam nga tikang ha katunaan han Teman, hi Adad nga anak hi Bedad nga taga-Abit (gindaog niya an mga Midianhon didto hin usa nga pag-awayan didto han nasod han Moab), hi Samla nga taga-Masreca, hi Saul nga taga-Rehobot-ha-ligid-han-Saloghi Balanan nga anak ni Acborhi Adad nga taga-Pau (hi Mehetabel an iya asawa nga anak ni Matred ug apo ni Mesahab)."
Genesis,36,39,"Han waray pa mga hadi didto ha Israel, naghadi na hin sunodsunod didto ha tuna han Edom an nasunod nga kahadian: Hi Bela nga anak ni Beor nga taga-Dinhaba, hi Jobab nga anak ni Sera nga taga-Bosrahi Husam nga tikang ha katunaan han Teman, hi Adad nga anak hi Bedad nga taga-Abit (gindaog niya an mga Midianhon didto hin usa nga pag-awayan didto han nasod han Moab), hi Samla nga taga-Masreca, hi Saul nga taga-Rehobot-ha-ligid-han-Saloghi Balanan nga anak ni Acborhi Adad nga taga-Pau (hi Mehetabel an iya asawa nga anak ni Matred ug apo ni Mesahab)."
Genesis,36,40,"Amo hi Esau an ginikanan han nasunod nga mga tribo nga Edomitanhon: nira Timna, Alva, Jetet, Oholibama, Ela, Pinon, Kenas, Timan, Mibsar, Magdiel, ug Iram. Isinangay han ngaran han tribo an mga ngaran han dapit nga gin-ukyan han tagsa hini nga mga tribo."
Genesis,36,41,"Amo hi Esau an ginikanan han nasunod nga mga tribo nga Edomitanhon: nira Timna, Alva, Jetet, Oholibama, Ela, Pinon, Kenas, Timan, Mibsar, Magdiel, ug Iram. Isinangay han ngaran han tribo an mga ngaran han dapit nga gin-ukyan han tagsa hini nga mga tribo."
Genesis,36,42,"Amo hi Esau an ginikanan han nasunod nga mga tribo nga Edomitanhon: nira Timna, Alva, Jetet, Oholibama, Ela, Pinon, Kenas, Timan, Mibsar, Magdiel, ug Iram. Isinangay han ngaran han tribo an mga ngaran han dapit nga gin-ukyan han tagsa hini nga mga tribo."
Genesis,36,43,"Amo hi Esau an ginikanan han nasunod nga mga tribo nga Edomitanhon: nira Timna, Alva, Jetet, Oholibama, Ela, Pinon, Kenas, Timan, Mibsar, Magdiel, ug Iram. Isinangay han ngaran han tribo an mga ngaran han dapit nga gin-ukyan han tagsa hini nga mga tribo."
Genesis,37,1,"Nagpadayon hi Jacob hin pag-ukoy didto ha tuna han Canaan nga gin-ukyan han iya amay,"
Genesis,37,2,ngan amo ini an susumaton han panimalay ni Jacob. Hi Jose nga usa nga batan-on nga 17 an panuigon nagmangno han mga karnero ngan mga kanding upod han iya kabugtoan nga kalalaken-an nga mga anak ni Bilha ug Zilpa nga mga aruasawa han iya amay. Ginsumatan niya an iya amay hiunong han magraot nga mga binuhatan han iya kabugtoan.
Genesis,37,3,"Ginhigugma ni Jacob hi Jose labaw han ngatanan niya nga mga anak, kay natawo ha iya hi Jose han lagas na hiya. Iginhimo hiya han iya amay hin hilawig nga bado nga may higlaba nga mga pako."
Genesis,37,4,"Han pakakita han iya kabugtoan nga ginhigugma han ira amay hi Jose labaw han iya paghigugma ha ira, napungot gud hira han ira bugto, ngan puno hin kasina an ira pakighimangraw ha iya."
Genesis,37,5,"Usa ka panahon nag-inop hi Jose, ngan han pagsumati niya han iya kabugtoan hiunong han inop, dinmugang la lugod hira hin kapungot ha iya."
Genesis,37,6,"Nagsiring hiya, “Pamatii daw niyo an akon inop."
Genesis,37,7,"Nakadto kita ngatanan han uma nanmumutok hin mga inani nga trigo, ngan binmangon an akon binutok nga inani ngan tinmindog hin matadong. Gin-alirongan an akon binutok han iyo mga binutok ngan nanyukbo ini ngadto han akon binutok nga trigo.”"
Genesis,37,8,"Nagpakiana an iya kabugtoan, “Naghuhunahuna ka ba nga mahihimo ka nga usa nga hadi ngan paghahadian mo kami?” Sanglit nagdugang la lugod an ira kapungot ha iya tungod han iya mga inop ngan tungod han iginsiring niya hiunong hini."
Genesis,37,9,"Niyan nag-inop liwat hi Jose ngan iya ginsumatan an iya kabugtoan, “Nag-inop liwat ako diin akon hinkit-an an adlaw, an bulan, ngan an onse nga mga bitoon nga nanyuyukbo ha akon.”"
Genesis,37,10,"Ginsumatan liwat niya mahitungod han inop an iya amay, ngan gin-isgan hiya hin pagsiring: “Ano an karuyag sidngon hito nga imo inop? Naghuhunahuna ka ba nga makada ha imo hin pagyukbo an imo nanay, an imo kabugtoan, ngan hi ako?”"
Genesis,37,11,"Naawa ha iya an kabugtoan ni Jose, kundi ginpainoino han iya amay ini ngatanan nga mga butang."
Genesis,37,12,"Usa ka adlaw han paghingadto ha Siquem han kabugtoan ni Jose hin pagmangno han panon han ira amay,"
Genesis,37,13,"nagsiring hi Jacob kan Jose, “Karuyag ko nga kumadto ka ha Siquem diin nagmamangno han panon an imo kabugtoan.” Binmaton hi Jose, “Andam ako.”"
Genesis,37,14,"Ginsiring hiya ni iya tatay, “Kadto na ngan kitaa kon maupay ba an kahimtang han imo kabugtoan ngan han panon; ngan balik hin pagsumati ako.” Sanglit ginpagikan hiya han iya amay tikang ha kahamub-an han Hebron. Inmabot hi Jose didto ha Siquem,"
Genesis,37,15,"ngan nagsinudoysudoy hiya didto han kaumhan. Hinkit-an hiya hin usa ka tawo ngan ginpakianhan hiya, “Ano an imo ginbibiling?”"
Genesis,37,16,"Binmaton hiya, “Nagbibiling ako han akon kabugtoan nga nagmamangno han ira panon. Makakagsumat ka ba ha akon kon hain hira?”"
Genesis,37,17,"Nagsiring an tawo, “Nagkalakat na hira. Hinbatian ko hira nga nagsiring nga tipakadto hira ha Dotan.” Sanglit ginlanat ni Jose an iya kabugtoan ngan hin-agian hira didto ha Dotan."
Genesis,37,18,"Han hirayo pa hiya, hinkit-an na hiya han iya kabugtoan ngan san-o hiya makaabot ngadto ha ira, daan na hira naghunahuna hin maraot kontra ha iya ngan nagsarabot hira hin pagpatay ha iya."
Genesis,37,19,"Naggipasiringsiring hira, “Iini na an parainop."
Genesis,37,20,"Tana, pataya ta hiya ngan iglabog ta an iya lawas ngadto hin usa nga atabay nga mamara. Masiring kita nga ginpatay hiya hin ihalas nga mananap. Niyan kikitaon ta kon ano gud an dadangatan han iya mga inop.”"
Genesis,37,21,"Hinbatian hira ni Ruben ngan nagtalinguha hi Ruben hin pagtalwas kan Jose. “Ayaw ta hiya pagpataya,” nagsiring hiya."
Genesis,37,22,"“Iglabog la hiya ngadto hini nga atabay dinhe ha kamingawan, kundi ayaw gud hiya pagdaota.” Iginsiring niya ini kay naghunahuna hiya hin pagtalwas kan Jose, ngan pagpabalik ha iya ngadto kan iya tatay."
Genesis,37,23,"Han pag-abot ni Jose ngadto han iya kabugtoan, ginlubasan hiya han iya halawig nga bado nga hilaba an mga pako."
Genesis,37,24,Niyan gintalo hiya nira ngan iginlabog hiya ngadto han atabay nga mamara.
Genesis,37,25,"Samtang nangangaon hira, hinkit-an nira in hugpo hin mga Ismaelita nga naglalakaton tikang ha Galaad ngadto ha Ehipto. Kargado hin mga pahamot ngan mga pasas an ira mga kamelyo."
Genesis,37,26,"Nagsiring hi Juda ngadto han iya kabugtoan, “Ano an aton makukuha kon pagpatayon ta an aton bugto ngan iglirong ta an iya pagkamatay?"
Genesis,37,27,"Igbaligya ta lugod hiya ngadto hini nga mga Ismaelita. Ayaw ta hiya paglabti kay ha tinuod gud, aton man hiya bugto, ngan aton kasumpay hin tinae.” Inmuyon an iya kabugtoan,"
Genesis,37,28,"ngan han paglabay han mga magparatigayon nga Midianitanhon, ginkuha han kabugtoan hi Jose tikang han atabay ngan iginbaligya hiya hin 20 ka bug-os nga salapi ngadto han mga Ismaelita, nga nagdara ha iya ngadto ha Ehipto."
Genesis,37,29,"Han pagbalik na ni Ruben ngadto han atabay ngan han pakakita niya nga waray na didto hi Jose, ginggisi niya an iya panapton tungod hin kabido."
Genesis,37,30,"Binmalik hiya ngadto han iya kabugtoan ngan nagsiring, “Waray na didto an bata! Ano daw la an akon pagbubuhaton?”"
Genesis,37,31,Niyan nag-ihaw hira hin usa nga kanding ngan igintublob nira dida han dugo hini an hilawig nga bado ni Jose.
Genesis,37,32,"Gindara nira an hilawig nga bado ngadto han ira amay ngan nagsiring, “Hin-agian namon ino. Bado ba ini han imo anak?”"
Genesis,37,33,"Kinilala ini han ira amay ngan nagsiring, “Oo, iya ini! Ginpatay daw hiya hin ihalas nga mananap. Ginhunothunot daw hi Jose nga akon anak!”"
Genesis,37,34,Ginggisi ni Jacob an iya panapton tungod hin kabido ngan nagbado hiya hin sako. Nagmabidoon hiya hin maiha para han iya anak.
Genesis,37,35,"Nagkaabot hin pagliaw ha iya an ngatanan niya nga mga anak nga kalalaken-an ngan kababayen-an, kundi dinmiri hiya nga pagliawon hiya ngan nagsiring, “Malusad ako ngadto han kalibutan han mga patay nga masulob-on pa gihapon para han akon anak.” Sanglit nagpadayon hiya hin pagmasulob-on para kan Jose nga iya anak."
Genesis,37,36,"Hito nga panahon didto ha Ehipto, iginbaligya han mga Midianitanhon hi Jose ngadto kan Potifar nga usa han mga opisyal han hadi, nga amo an kapitan han mga gwardya han palasyo."
Genesis,38,1,Hito nga panahon binayaan ni Juda an iya kabugtoan ngan linmungon kan Hira nga taga bungto han Adullam.
Genesis,38,2,Didto iginkita hi Juda hin usa nga babaye nga Canaanhon kanay amay ginngaranan nga Sua. Pinangasawa niya an babaye
Genesis,38,3,ngan nag-anak hira hin usa nga lalake nga ginngaranan niya nga Er.
Genesis,38,4,Nagburod liwat an babaye ngan nag-anak hin usa pa nga lalake ngan ginngaranan niya nga Onan.
Genesis,38,5,Nag-anak na liwat hiya hin usa nga lalake ngan ginngaranan niya nga Sela. Nakadto hi Juda ha Aczib han katawo han bata.
Genesis,38,6,Para kan Er nga iya suhag nga lalake kinmuha hi Juda hin usa nga asawa kanay ngaran amo hi Tamar.
Genesis,38,7,"Maraot an ginawian ni Er ngan nakapabido ini han Ginoo , sanglit ginpatay hiya han Ginoo ."
Genesis,38,8,"Niyan nagsiring hi Juda kan Onan nga bugto ni Er, “Kadto na ngan pakighilawas han balo nga asawa han imo bugto. Tumana ha iya an imo katungdanan sugad nga bugto han iya bana, basi magkamay-ada mga tulin an imo bugto.”"
Genesis,38,9,"Kundi maaram hi Onan nga diri magigin iya an mga anak, sanglit han pakighilawas niya han balo nga asawa han iya bugto, ginkaragan niya an similya ngadto ha tuna, basi mawaray mga anak para han iya bugto."
Genesis,38,10,"Nakapabido han Ginoo an iya ginbuhat, ngan ginpatay liwat hiya han Ginoo ."
Genesis,38,11,"Niyan nagsiring hi Juda kan Tamar nga iya umagad nga babaye, “Balik la anay ngadto han balay han imo amay ngan pagpabilin nga balo ngada han pagdako ni Sela nga akon anak.” Ginsiring niya ini kay nahadlok hiya nga pagpatayon liwat hi Sela sugad han iya kabugtoan. Sanglit inmoli nala hi Tamar."
Genesis,38,12,"Waray pag-iha namatay an asawa ni Juda. Han katapos na han panahon han iya pagmabidoon, kinmadto hiya ha Timna diin gin-aarotan an iya mga karnero upod hi Hira nga taga-Adullam nga iya sangkay."
Genesis,38,13,May nagsumat kan Tamar nga tikadto ha Timna an iya ugangan nga lalake hin pag-arot han iya mga karnero.
Genesis,38,14,"Sanglit ginliwanan niya an iya mga panapton hin balo, gintahoban hin panyo an iya bayhon, ngan linmingkod hiya dida han aragian ngadto ha Enaim nga usa nga bungto nga inaagian tipakadto ha Timna. Sugad han hinbaroan ni Tamar, olitawo na hi Sela nga puto nga lalake ni Juda, kundi waray hiya papangasaw-a ha iya."
Genesis,38,15,"Han paghikit-i ni Juda kan Tamar, nakahunahuna hiya nga usa hiya nga mahugaw nga babaye, kay tinahoban man an iya bayhon."
Genesis,38,16,"Dinmaop ha iya hi Juda dida han ligid han dalan ngan nagsiring, “Sigi, ano man nga bayad an imo karuyag?” (Waray hiya kalibutan nga amo hiya an iya umagad nga babaye.) Nagsiring an babaye, “Ano man an imo ighahatag ha akon?”"
Genesis,38,17,"Binmaton hiya, “Padadad-an ko ikaw hin usa nga nati nga kanding tikang han akon panon.” Nagsiring hiya, “Sigi, kon tatagan mo ako hin garantiya ngada han pagpadara mo han kanding.”"
Genesis,38,18,"“Ano man an akon ighahatag ha imo nga garantiya?” nagpakiana hiya. Binmaton an babaye, “An imo singsing, an imo kwentas, ngan an tungkod nga imo gindadara.” Iya ini iginhatag ha iya. Niyan nakighilawas hiya ha iya ngan nagburod an babaye."
Genesis,38,19,"Inmoli hi Tamar, ginhukas an iya panyo, ngan iginbalik niya hin pagsul-ot an iya mga panapton hin balo."
Genesis,38,20,"Ginpakadto ni Juda hi Hira nga iya sangkay hin pagdara han kanding ngan paglukat han garantiya tikang han babaye, kundi waray hi Tira pakaagi han babaye."
Genesis,38,21,"Ginpakianhan niya in pira nga mga tawo didto ha Enaim, “Hain na an maraot nga babaye nga nakanhi ha ligid han dalan?” Binmaton hira, “Waray man maraot nga babaye dinhe tikang ha tinikangan.”"
Genesis,38,22,"Binmalik hiya ngadto kan Juda ngan nagsiring, “Waray ako makaagi han babaye. Nagsiring an mga tawo didto nga waray man maraot nga babaye didto tikang ha tinikangan.”"
Genesis,38,23,"Nagsiring hi Juda, “Patipigi nala ha iya adto nga mga butang. Diri ta karuyag nga pagtinawaan kita han mga tawo. Nagtalinguha gud ako hin pagbayad ha iya, kundi waray ka man pakaagi ha iya.”"
Genesis,38,24,"Paglabay hin mga tulo ka bulan, may nagsiring kan Juda, “Nanggawi hi Tamar nga imo umagad nga babaye sugad hin usa nga maraot nga babaye, ngan yana burod na hiya.” Nagsugo hi Juda, “Dad-a hiya ha gawas ngan sunoga hiya.”"
Genesis,38,25,"Han iginagawas na hiya, nagpatugon hiya ngadto han iya ugangan nga lalake: “An nakaburod ha akon amo an tawo nga tag-iya hini nga mga butang. Tan-awa daw ini ngan kitaa kon kan kanay gud ini nga singsing, kwentas, ngan ini nga tungkod.”"
Genesis,38,26,"Kinilala ni Juda ini nga mga butang ngan nagsiring, “May katadongan hiya. Waray ako pagtuman han akon katungdanan ha iya—kinahanglan unta nga akon hiya iginpaasawa kan Sela nga akon anak.” Ngan waray na gud makighilawas ha iya hi Juda."
Genesis,38,27,"Han pag-abot na han panahon ha iya pag-anak, hinbaroan nga karuha an iya ig-aanak."
Genesis,38,28,"Han nagbabati na hiya, iginawas in usa nga kamot han usa han karuha; kinaptan ini han partira, ginhigtan hin pula nga inulang, ngan nagsiring, “Amo ini an syahan matawo.”"
Genesis,38,29,"Kundi ginbutong liwat han bata hin pagbalik an iya kamot, ngan nahiuna hin katawo an iya bugto. Niyan nagsiring an partira, “O, nagpasig-una ka gud hin paggisi han imo gagawas!” Sanglit ginngaranan hiya nga Perez."
Genesis,38,30,"Niyan natawo an iya bugto nga may pula nga inulang ha iya kamot, ngan ginngaranan hiya nga Sera."
Genesis,39,1,"Niyan gindara hi Jose han mga Ismaelita ngadto ha Ehipto ngan iginbaligya hiya kan Potifar nga usa han mga opisyal han hadi, nga amo an kapitan han mga gwardya han palasyo."
Genesis,39,2,"Nakada kan Jose an Ginoo ngan ginhimo hiya nga mainuswagon. Nag-ukoy hiya didto han balay han iya agaron nga Ehiptohanon,"
Genesis,39,3,nga nakakita nga nakada kan Jose an Ginoo nga naghimo ha iya nga mainuswagon ha ngatanan nga iya ginbuhat.
Genesis,39,4,Nalipay ha iya hi Potifar ngan ginhimo hiya nga iya kalugaringon nga tinaporan. Sanglit ginbutang hiya nga tinaporan han iya kalugaringon nga panimalay ngan han ngatanan nga iya mga hiagi ug manggad.
Genesis,39,5,"Tikang hito nga panahon, tungod kan Jose, ginpakaupay han Ginoo an panimalay han Ehiptohanon ngan an ngatanan niya nga mga butang nga nakada han iya balay ngan didto han iya kaumhan."
Genesis,39,6,Igintubyan ni Potifar an ngatanan nga iya gintatag-iya ngadto han pagmangno ni Jose ngan waray na hiya manginlabot hin bisan ano gawas la han iya pagkaon. Maupay an tindog han lawas ni Jose ngan gwapo hiya.
Genesis,39,7,Waray pag-iha nagtikang hin kaipa kan Jose an asawa han iya agaron ngan ginhangyo hi Jose nga makighilawas ha iya.
Genesis,39,8,"Dinmiri hi Jose ngan nagsiring ha iya, “Tan-awa daw, diri nanginginlabot an akon agaron hin bisan ano dinhe ha balay kay aanhi man ako. Iginbutang ako niya nga tinaporan han ngatanan nga iya mga hiagi ug manggad."
Genesis,39,9,"May-ada ako sugad kadako nga gahom han iya gahom dinhe hini nga balay, ngan waray niya igdiri ha akon an bisan ano labot la ha imo. Sanglit uunanhon ko hin pakagbuhat hin sugad kamalaw-ay nga butang ngan pakasala kontra han Dyos?”"
Genesis,39,10,"Bisan kon ginhangyo niya hi Jose adlaw-adlaw, waray gud umalagad hi Jose hin pakighilawas ha iya."
Genesis,39,11,"Kundi usa ka adlaw, han pagsulod ni Jose han balay hin pagtuman han iya buruhaton, waray gud didto bisan usa han mga surugoon han balay."
Genesis,39,12,"Kinaptan niya hi Jose ha iya hilawig nga bado ngan ginsiring, “Tana, dirig ha akon.” Kundi kinmalagiw hi Jose ngan dinmalagan ha gawas nga binayaan an iya hilawig nga bado dida han kamot han babaye."
Genesis,39,13,"Han paghikit-i han babaye nga binayaan ni Jose an iya hilawig nga bado ngan dinmalagan ha gawas han balay,"
Genesis,39,14,"gintawag niya an iya mga surugoon ngan ginsiring hira, “Tan-awa daw ini! Gintatamay kita hini nga Hebreohanon nga gindara han akon bana nganhi ha balay. Sinmulod hiya han akon kwarto ngan nagsari hin paglugos ha akon, kundi ginmoliat ako hin dako sugad han akon mahimo."
Genesis,39,15,"Han pakabati la niya han akon paggoliat, binayaan niya an iya hilawig nga bado dinhe ha akon ngan dinmalagan hiya ha gawas.”"
Genesis,39,16,Ginhimos niya an hilawig nga bado ni Jose tubtob han pag-uli han agaron ni Jose.
Genesis,39,17,Niyan ginsumatan niya an agaron han amo manta nga sumat: “Sinmulod han akon kwarto ngan ginpasipad-an ako hito nga oripon nga Hebreohanon nga imo gindara nganhi.
Genesis,39,18,"Kundi han paggoliat ko dinmalagan hiya ha gawas, nga binayaan niya an iya hilawig nga bado dinhe ha akon.”"
Genesis,39,19,Napungot hin duro an agaron ni Jose
Genesis,39,20,"ngan iginpadakop hiya ngan iginsulod ha prisohan han mga binilanggo han hadi, ngan didto nagpabilin hiya."
Genesis,39,21,"Kundi nakada kan Jose an Ginoo ngan ginbendisyonan hiya, sanglit nalipay ha iya an gwardya han prisohan."
Genesis,39,22,Iginbutang niya hi Jose nga tinaporan han ngatanan nga mga priso ngan ginhimo hiya nga may kaakohan han ngatanan nga ginbubuhat didto han prisohan.
Genesis,39,23,"Waray na manginlabot an gwardya han prisohan han bisan ano nga ginbubuhat ni Jose, kay nakada man kan Jose an Ginoo , ngan ginhimo hiya nga mainuswagon dida han ngatanan nga iya ginbuhat."
Genesis,40,1,Paglabay hin panahon nakatalapas han hadi han Ehipto an iya tinaporan han bino ngan an iya labaw nga parahimo hin tinapay.
Genesis,40,2,"Nasina hiya hini nga duha nga mga opisyal,"
Genesis,40,3,"ngan ginpriso hira didto han balay han kapitan han gwardya, didto han amo manta nga dapit nga ginbutangan kan Jose."
Genesis,40,4,"Nag-iha hira didto han prisohan, ngan ginhimo han kapitan hi Jose nga ira surugoon."
Genesis,40,5,"Usa ka gab-i didto han prisohan nag-inop an tinaporan han bino ngan an labaw nga parahimo han tinapay, ngan may-ada magkalain nga kahulogan an ira mga inop."
Genesis,40,6,"Han pagkadtoa ha ira ni Jose dida han aga, hinkit-an niya nga masulob-on hira."
Genesis,40,7,"Nagpakiana hiya ha ira, “Kay ano nga masulob-on kamo hin duro pagkit-on yana adlaw?”"
Genesis,40,8,"Binmaton hira, “Nag-inop an kada usa ha amon ngan waray gud dinhe tawo nga nakakagsaysay han kahulogan han mga inop.” Nagsiring hi Jose, “An Dyos amo an nahatag hin kaaram hin paghubad hin mga inop. Sumati ako han iyo mga inop.”"
Genesis,40,9,"Sanglit nagsiring an tinaporan han bino, “Dida han akon inop may-ada usa ka puno hin ubas ha akon atubangan"
Genesis,40,10,"nga may-ada tulo nga mga sanga. Kahuman gud la panaringsing hini, nanmunga ini ngan nagkahihinog an mga ubas."
Genesis,40,11,"Kinakaptan ko an kupa han hadi; sanglit kinuha ko an mga bunga han ubas ngan ginpuga ko ini ngadto han kupa, ngan iginhatag ko ini ha iya.”"
Genesis,40,12,"Nagsiring hi Jose, “Amo ini an kahulogan hini: an tulo nga mga sanga amo an tulo ka adlaw."
Genesis,40,13,"Tulo nala ka adlaw bubuhian ka an han hadi, pasasayloon ka, ngan igbabalik ka ngadto han imo katungdanan. Ighahatag mo ha iya an iya kupa sugad han imo ginbuhat hadto anay han ikaw pa an iya tinaporan han bino."
Genesis,40,14,"Kundi hinumdomi gad ako kon maghingaupay ka na, ngan malooy ka unta hin paghinabi ha akon ngadto han hadi ngan buligan ako hin paggawas dinhe hini nga prisohan."
Genesis,40,15,"Ha tinuod gud, ginkawat la ako pagdad-a nganhi tikang han tuna han mga Hebreohanon, ngan bisan pa dinhe ha Ehipto waray ko ginbuhat nga bisan ano nga sadang pasikaran han akon kapriso.”"
Genesis,40,16,"Han pakakita han labaw nga parahimo han tinapay nga maupay an kahulogan han inop han tinaporan han bino, nagsiring hiya kan Jose, “Nag-inop liwat ako; nagtutukdo ako hin tulo nga mga basket nga surudlan hin tinapay."
Genesis,40,17,"Didto han bawbaw nga basket nakadto an magkalainlain nga hinudno nga mga pagkaon nga para han hadi, ngan ginkikinaon ini han katamsihan.”"
Genesis,40,18,"Binmaton hi Jose, “Amo ini an kahulogan: an tulo nga mga basket amo an tulo ka adlaw."
Genesis,40,19,Tulo nala ka adlaw bubuhian ka na han hadi—ngan papupugotan ka niya! Niyan iya pagbibitayon an imo lawas dida hin usa nga palo ngan pangangaonon han katamsihan an imo unod.”
Genesis,40,20,"Paglabay hin tulo ka adlaw, dida han kaadlawan han hadi naghatag hiya hin usa nga kombite para han ngatanan niya nga mga opisyal. Ginbuhian niya an iya tinaporan han bino ngan an iya lagaw nga parahimo hin tinapay ngan gindara hira ha atubangan han iya mga opisyal."
Genesis,40,21,"Iginbalik niya an tinaporan han bino ngadto han iya una nga katungdanan,"
Genesis,40,22,kundi iya iginpapatay an labaw nga parahimo hin tinapay. Natuman an ngatanan sugad gud han iginsiring ni Jose.
Genesis,40,23,Kundi waray nagud hinumdomi hi Jose han tinaporan han bino—iya hinkalimtan na gud la hiya.
Genesis,41,1,Paglabay hin duha ka tuig nag-inop an hadi han Ehipto nga natukdaw hiya ha ligid han Salog han Nilo.
Genesis,41,2,Nanagka tikang han salog in pito nga mga baka nga magtambok ngan maglibsog ngan nagtikang ini panabsab han mga banwa.
Genesis,41,3,"Niyan nanagka liwat in pito nga lain nga mga baka nga maggasaay ngan nanhahataw an mga tulan hini. Tinmindog hira ha sapit han una nga mga baka dida han pangpang han salog,"
Genesis,41,4,ngan pinangaon han pito nga maggasaay nga mga baka an pito nga magtambok nga mga baka. Onina nagmata an hadi.
Genesis,41,5,Nahingaturog liwat hiya ngan nag-inop hin ikaduha. Nagbuswak dida hin usa la nga lawas hin trigo in pito nga mga uhay nga maglibsog ngan magtimgas.
Genesis,41,6,"Niyan binmuswak liwat in pito nga lain nga mga uhay hin trigo nga mga kuyapi ngan mga apa tungod han mapaso nga hangin,"
Genesis,41,7,ngan ginlam-oy han kuyapi ngan apa nga mga uhay an pito nga mga uhay nga magtimgas. Nagmata an hadi ngan nakasabot hiya nga usa la adto nga inop.
Genesis,41,8,"Han pagkaaga na naguol hiya, sanglit ginpasogoan niya an ngatanan nga mga salamangkero ngan mga makinaadmananon nga mga tawo han Ehipto. Iya ginsumatan hira han iya mga inop, kundi waray gud usa nga nakagsaysay han iya mga inop."
Genesis,41,9,"Niyan nagsiring han hadi an tinaporan han bino, “Kinahanglan magtug-an ako yana nga adlaw nga nakasayop ako."
Genesis,41,10,"Hadto, nasinahan mo an labaw nga parahimo hin tinapay ngan hi ako, ngan iginpapriso mo kami didto han balay han kapitan han gwardya."
Genesis,41,11,Usa ka gab-i nag-inop an kada usa ha amon ngan may-ada magkalain nga mga kahulogan an mga inop.
Genesis,41,12,"Nakadto upod ha amon in usa nga batan-on nga Hebreohanon, nga oripon han kapitan han gwardya. Ginsumatan hiya namon han amon mga inop ngan iya ginhubad ini para ha amon."
Genesis,41,13,"Natuman ini sumala gud han iya iginsiring: iginbalik mo ako ngadto han akon katungdanan, kundi ginpapatay mo an labaw nga parahimo hin tinapay.”"
Genesis,41,14,"Ginpasugoan han hadi hi Jose, ngan gindara hiya hin kadagmitan tikang han prisohan. Katapos niya magbarbas ngan magliwan, kinmadto hiya ha atubangan han hadi."
Genesis,41,15,"Nagsiring ha iya an hadi, “Nag-inop ako ngan waray gud tawo nga nakakaghubad hini. Ginsumatan ako nga nakakahubad ka hin mga inop.”"
Genesis,41,16,"Binmaton hi Jose, “Diri ako makakahimo, Harangdon nga Hadi, kundi mahatag an Dyos hin maupay nga paghubad.”"
Genesis,41,17,"Nagsiring an hadi, “Nag-inop ako nga natukdaw ako didto han pangpang han Nilo. Nanagka tikang ha salog in pito nga mga baka nga magtambok ngan maglibsog ngan nagtikang ini hin panabsab han kabanwaan."
Genesis,41,18,"Nagsiring an hadi, “Nag-inop ako nga natukdaw ako didto han pangpang han Nilo. Nanagka tikang ha salog in pito nga mga baka nga magtambok ngan maglibsog ngan nagtikang ini hin panabsab han kabanwaan."
Genesis,41,19,Niyan nanagka liwat in lain nga pito nga mga baka nga maggasaay ngan nanhahataw an ira mga tul-an. Amo hira an gigagasai nga mga baka nga akon hinkit-an ha bug-os nga tuna han Ehipto.
Genesis,41,20,"Kinaon han maggasaay nga mga baka an magtambok nga mga baka,"
Genesis,41,21,"kundi waray gud nahibaro hini, kay maggasa man la gihapon hira pagkit-on sugad han una. Niyan nagmata ako."
Genesis,41,22,Nag-inop liwat ako nga hinkit-an ko in pito nga mga uhay hin trigo nga maglibsog ngan magtimgas nga nanbuswak dida hin usa la nga tanom.
Genesis,41,23,Niyan binmuswak in pito nga mga uhay hin trigo nga mga kuyapi ngan apa tungod han mapaso nga hangin.
Genesis,41,24,"Ginlam-oy han kuyapi nga mga uhay an mga magtimgas. Iginsumat ko ini nga mga inop ngadto han mga salamangkero, kundi waray gud usa ha ira nga nakagsaysay han mga inop.”"
Genesis,41,25,"Nagsiring hi Jose han hadi, “Waray kalainan an kahulogan han duha nga mga inop; iginsumat ha imo han Dyos kon ano an iya pagbubuhaton."
Genesis,41,26,"Pito ka tuig hin kahuraan an kahulogan han pito nga magtambok nga mga baka, ngan an pito nga magtimgas nga mga uhay hin trigo."
Genesis,41,27,Pito ka tuig nga gutom an pito nga maggasaay nga mga baka nga inmabot sunod hini ngan an pito nga kuyapi ngan apa nga mga uhay hin trigo.
Genesis,41,28,Amo gud ini sumala han akon iginsumat ha imo—iginpakita ha imo han Dyos kon ano an iya pagbubuhaton.
Genesis,41,29,Magkakamay-ada pito ka tuig nga kahuraan ha bug-os nga tuna han Ehipto.
Genesis,41,30,"Katapos hito, magkakamay-ada pito ka tuig nga gutom, ngan hingangalimtan an ngatanan nga mag-upay nga katuigan, kay pinaagi han gutom mawawarayan gud an bug-os nga tuna."
Genesis,41,31,Hingangalimtan gud an panahon hin kahuraan kay makalilisang an masunod nga gutom.
Genesis,41,32,"An pagduhaa hini nga imo inop, nangangahulogan nga ginlarang na gud ini han Dyos, ngan nga pagtutumanon manta ini niya ha diri na maiha."
Genesis,41,33,“Yana kinahanglan magpili ka hin tawo nga makinaadmananon ngan maaram ngan igbutang mo hiya nga tinaporan han nasod.
Genesis,41,34,"Kinahanglan magtudlok ka liwat hin iba nga mga opisyal nga magdudumara han nasod nga makuhaa an ika-lima ka bahin han mga abot, sulod han pito ka tuig nga kahuraan."
Genesis,41,35,"Papagtiroka hira han ngatanan nga pagkaon sulod han hura nga katuigan nga tiarabot, ngan tagi hira hin pagburot-an hin paghimos han mga trigo didto han mga syudad, ngan pagbantay hini."
Genesis,41,36,"Magigin andam ini nga pagkaon para han nasod sulod han pito ka tuig nga gutom nga tiarabot dinhe ha Ehipto, basi diri gugutomon an mga tawo.”"
Genesis,41,37,"Gin-abuyonan han hadi ngan han iya mga opisyal ini nga larang,"
Genesis,41,38,"ngan nagsiring ha ira an hadi, “Diri na gud kita makakaagi hin mauruupay nga tawo kay kan Jose nga usa nga tawo nga may espiritu han Dyos dida ha iya.”"
Genesis,41,39,"Nagsiring an hadi kan Jose, “Iginpakita han Dyos ngada ha imo ini ngatanan, sanglit may-ada gud nimo darudako nga kinaadman ug kaaram kay han bisan hin-o."
Genesis,41,40,Igbubutang ko ikaw nga tinaporan han akon nasod ngan magsusugot han imo mga sugo an ngatanan nga akon mga tawo. Mag-iikaduha ka gud ha akon hin kagamhanan.
Genesis,41,41,Yana gintutudlok ko ikaw nga gobernador han bug-os nga Ehipto.”
Genesis,41,42,"Ginhulso han hadi an iya singsing nga pinatikan han hadianon nga silyo tikang han iya tudlo ngan iginsul-ot ini dida han tudlo ni Jose. Iya ginsul-otan hi Jose hin hilawig nga bado nga lino nga pino, ngan ginkwintasan hiya hin bulawan."
Genesis,41,43,"Iginhatag ha iya an ikaduha nga hadianon nga karuwahe nga ginsakyan ni Jose ngan nag-una ha iya an iya hadianon nga mga gwardya nga naggoliat, “Tagi hin lugar! Pagkaluhod kamo!” Sanglit gintudlok hi Jose nga gobernador han bug-os nga Ehipto."
Genesis,41,44,"Nagsiring ha iya an hadi, “Amo ako an hadi—ngan waray tawo ha bug-os nga Ehipto nga makakagbuhat hin bisan ano, kon waray nimo pagtugot.”"
Genesis,41,45,"Iginngaran niya kan Jose an Ehiptohanon nga ngaran nga Zafenat-panea, ngan iya gintagan hiya hin asawa nga hi Asenat nga anak ni Potifera nga usa nga padi didto han syudad han Heliopolis. Treinta na an panuigon ni Jose han pagtikang niya hin pag-alagad ha hadi han Ehipto. Binayaan niya an palasyo han hadi ngan nagsudoy hiya han bug-os nga tuna."
Genesis,41,46,"Iginngaran niya kan Jose an Ehiptohanon nga ngaran nga Zafenat-panea, ngan iya gintagan hiya hin asawa nga hi Asenat nga anak ni Potifera nga usa nga padi didto han syudad han Heliopolis. Treinta na an panuigon ni Jose han pagtikang niya hin pag-alagad ha hadi han Ehipto. Binayaan niya an palasyo han hadi ngan nagsudoy hiya han bug-os nga tuna."
Genesis,41,47,Sulod han pito ka tuig nga kahuraan naghatag an tuna hin damo gud nga mga abot.
Genesis,41,48,Gintirok ni Jose an ngatanan ngan ginhimos ini didto han mga syudad. Didto han kada syudad gintirok niya an pagkaon tikang han kaumhan ha palibot hini.
Genesis,41,49,May-ada damo hin duro nga mga liniso nga hinmunong nala hi Jose hin pagtinakos hini—pareho ini han baras ha baybayon.
Genesis,41,50,"Han waray pa aabot an mga tuig han gutom, nagkamay-ada hira Jose ug Asemat duha nga mga anak nga kalalaken-an."
Genesis,41,51,"Nagsiring hi Jose, “Ginpakalimot ako han Dyos han ngatanan ko nga mga pag-antos ngan han bug-os nga panimalay han akon amay”; sanglit ginngaranan niya nga Manases an iya suhag nga lalake."
Genesis,41,52,"Nagsiring liwat hiya, “Gintagan ako han Dyos hin mga anak didto han tuna han akon kakurian”; sanglit ginngaranan niya nga Efraim an iya ikaduha nga anak nga lalake."
Genesis,41,53,"Natapos an pito ka tuig nga kahuraan nga ginpahimulosan han tuna han Ehipto,"
Genesis,41,54,"ngan nagtikang an pito ka tuig nga gutom, sumala han iginsiring ni Jose. May-ada gutom didto han iba nga mga nasod, kundi may-ada pagkaon ha bug-os nga Ehipto."
Genesis,41,55,"Han pagtikang na hin paggutoma han mga Ehiptohanon, nagsangpit hira han hadi hin pangaro hin pagkaon. Sanglit iya ginpakadto hira kan Jose ngan iginpabuhat niya an kan Jose iginsiring ha ira."
Genesis,41,56,"Nagtikagrabi na an gutom ngan nagsarang na ini ha bug-os nga nasod, sanglit ginbuksan ni Jose an ngatanan nga mga kamalig nga hirimosan ngan ginbaligyaan hin trigo an mga Ehiptohanon."
Genesis,41,57,"Inmabot ha Ehipto in mga tawo tikang ha bug-os nga kalibutan hin pagpalit hin trigo kan Jose, kay grabi na gud an gutom ha ngatanan nga mga dapit."
Genesis,42,1,"Han paghibaro ni Jacob nga may-ada baligya nga trigo didto ha Ehipto, ginsiring niya an iya mga anak nga kalalaken-an, “Kay ano nga diri lugod kamo magmalahimo?"
Genesis,42,2,Hinbatian ko nga may baligya nga trigo didto ha Ehipto; kadto ngan palit kamo basi diri kita mamatay hin gutom.”
Genesis,42,3,"Sanglit kinmadto an kan Jose napulo nga kabugtoan ha amay hin pagpalit hin trigo didto ha Ehipto,"
Genesis,42,4,"kundi waray pagpaupda ha ira ni Jacob an tunay nga bugto ni Jose nga hi Benjamin, kay nahadlok hiya nga bangin may mahinabo ha iya."
Genesis,42,5,"Nagkaabot an mga anak ni Jacob upod hin iba nga mga tawo hin pagpalit hin trigo, kay gutom na didto ha tuna han Canaan."
Genesis,42,6,"Nagbabaligya hi Jose, sugad nga gobernador han tuna han Ehipto, hin trigo ngadto han mga tawo nga tikang han bug-os nga kalibutan. Sanglit nagkaabot an kabugtoan ni Jose ngan hinmapa hira ha atubangan niya."
Genesis,42,7,"Han paghikit-i ni Jose han iya kabugtoan, kinmilala hiya ha ira, kundi waray hiya magpakilala ha ira. Iya gin-isgan hira hin pagpakiana, “Diin kamo tikang?” “Tikang kami ha Canaan ngan napalit kami hin pagkaon,” binmaton hira."
Genesis,42,8,"Kinmilala hi Jose han iya kabugtoan, kundi waray hira kumilala ha iya."
Genesis,42,9,"Nahinumdom hiya han iya mga inop mahitungod ha ira, ngan nagsiring hiya, “Mga espiya kamo; kinmanhi kamo hin pag-inaw kon hain an maluya nga dapit han amon nasod.”"
Genesis,42,10,"Binmaton hira, “Diri gad, ginoo. Kinmanhi kami sugad nga imo mga oripon, hin pagpalit hin pagkaon."
Genesis,42,11,"Magburugto kami ngatanan. Diri gad kami mga espiya, ginoo, tangkod kami nga mga tawo.”"
Genesis,42,12,"Nagsiring ha ira hi Jose, “Diri! Kinmanhi kamo hin pag-inaw kon hain an maluya nga dapit han amon nasod.”"
Genesis,42,13,"Nagsiring hira, “Ginoo, dose kami ngatanan nga magburugto nga mga anak hin usa la ka tawo didto ha tuna han Canaan. Patay na an usa nga bugto, ngan upod han amon amay an gimamanghori.”"
Genesis,42,14,"Binmaton hi Jose, “Sumala han akon iginsiring, mga espiya gud kamo."
Genesis,42,15,Amo ini an paagi hin pagsari ha iyo: nagsusumpa ako pinaagi han ngaran han hadi nga diri gud kamo mabaya dinhe kon diri kumanhi anay an iyo gimamanghori nga bugto.
Genesis,42,16,"Kinahanglan kumadto in usa ha iyo hin pagkuha ha iyo. Pagbabantayan an mahibibilin ha iyo tubtob nga hisabtan an kamatuoran han iyo isinsiring. Kon diri, sugad nga buhi gud an hadi, mga espiya gud kamo.”"
Genesis,42,17,"Katapos hito, iya ginpriso hira sulod hin tulo ka adlaw."
Genesis,42,18,"Dida han ikatulo ka adlaw, nagsiring ha ira hi Jose, “Tawo ako nga may pagkahadlok han Dyos, ngan tatalwason ko an iyo mga kinabuhi, kundi may-ada niyo pagtutuman-on."
Genesis,42,19,"Ha pagpakita nga mga tangkod kamo, magpapabilin in usa ha iyo didto han prisohan nga ginprisohan ha iyo; makakauli an iba ha iyo hin pagdara ngan han trigo nga iyo ginpalit para han iyo pinangagugutom nga mga panimalay."
Genesis,42,20,"Ngan kinahanglan pagdad-on niyo nganhi ha akon an iyo gimamanghori nga bugto nga lalake. Magpapakita ini nga nagsumat kamo han kamatuoran, ngan diri ko kamo pamamatayon.” Inmabuyon hira hini,"
Genesis,42,21,"ngan naggipasiringsiring hira, “Tinuod nga nag-aantos na kita yana tungod han aton ginbuhat han aton bugto. Hinkit-an ta an dako niya nga kakurian han pakimalooy niya ha aton, kundi waray gud la kita mamati. Sanglit inmuntol ha aton yana ini nga kakurian.”"
Genesis,42,22,"Nagsiring hi Ruben, “Ginsiring ko kamo nga diri ta paglabtan an bata, kundi waray man kamo bumali. Sanglit yana sinusuktan na kita tungod han iya kamatayon.”"
Genesis,42,23,"Nasayoran ni Jose an ira iginsiring, kundi waray hira makasabot, kay nakigkarukayakan hira ha iya pinaagi hin parahubad."
Genesis,42,24,"Binayaan hira ni Jose ngan nagtangis hiya. Han pakahimo na liwat niya hin pagyakan binmalik hiya, ginkuha niya hi Simeon, ngan ginpagapos hiya ha atubangan nira."
Genesis,42,25,"Nagsugo hi Jose nga pun-on hin trigo an mga sako han iya kabugtoan, nga igbalik an kwarta han kada tawo ngadto han iya sako, ngan nga tagan hira hin pagkaon para han ira paglalaktan. Ginbuhat ini."
Genesis,42,26,"Ginkargahan han kabugtoan an ira mga asno han trigo nga ira ginpalit, ngan nagkalakat hira."
Genesis,42,27,"Didto han dapit nga ginpalabyan nira han gab-i, nag-abre han iya sako an usa ha ira hin pagtubong han iya asno, ngan hin-agian niya an iya kwarta dida han ganggang han iya sako."
Genesis,42,28,"Gintawag ngan ginsiring niya an iya kabugtoan, “Igin-uli ha akon an akon kwarta! Aadi man ini han akon sako.” Pinangulba hira ngan naggiparupakiana hira tungod hin kahadlok, “Ano daw ini nga ginbuhat ha aton han Dyos?”"
Genesis,42,29,"Han pag-abot nira ngadto kan Jacob nga ira amay didto ha Canaan, ira ginsumatan hiya han ngatanan nga nahinabo ha ira:"
Genesis,42,30,“Gin-isgan kami han gobernador han Ehipto ngan ginpasangilan kami nga mga espiya kontra han iya nasod.
Genesis,42,31,"Binmaton kami, ‘Diri gad kami mga espiya, mga tangkod la kami nga mga tawo."
Genesis,42,32,"Dose kami ngatanan nga magburugto, nga mga anak hin usa la nga amay. Patay na an usa nga bugto ngan aadto pa ha Canaan an gimamanghori, upod han amon amay.’"
Genesis,42,33,"Binmaton an tawo, ‘Amo ini an paagi nga hibabaroan ko kon mga tangkod manggud kamo nga mga tawo: mapabilin upod ha akon in usa ha iyo; malakat an iba ha iyo hin pagdara hin trigo para han iyo ginugutom nga mga panimalay."
Genesis,42,34,"Dad-a nganhi ha akon an iyo gimamanghori nga bugto. Niyan mahibabaroan ko nga diri kamo mga espiya, kundi tangkod nga mga tawo; igbabalik ko ha iyo an iyo bugto, ngan makakag-ukoy kamo dinhe ngan makakagpatigayon kamo.’”"
Genesis,42,35,"Niyan han paghuwara nira han ira mga sako, hin-agian han tagsatagsa ha ira an iya supot hin kwarta; ngan han paghikit-i nira han kwarta, nahadlok hira ngan hi Jacob nga ira amay."
Genesis,42,36,"Nagsiring ha ira an ira tatay, “Karuyag ba niya nga mawara an ngatanan ko nga mga anak? Waray na hi Jose; waray na hi Simeon; ngan yana karuyag niyo kuhaon hi Benjamin. Ako amo an mag-aantos!”"
Genesis,42,37,"Nagsiring hi Ruben ngadto han iya amay, “Kon diri ko igbalik ha imo hi Benjamin, pataya an akon duha nga mga anak nga kalalaken-an. Igtapod hiya ha akon ngan igbabalik ko hiya.”"
Genesis,42,38,"Kundi nagsiring hi Jacob, “Diri makakaupod ha iyo an akon anak; patay na an iya bugto ngan hiya nala an nahibilin. Bangin la may mahinabo ha iya dida ha dalan. Lagas na ako, ngan makakamatay ha akon an kabidoan nga iyo paghihimoon ha akon.”"
Genesis,43,1,"Nagtikagrabi an gutom didto ha Canaan,"
Genesis,43,2,"ngan han kaubos na han ngatanan nga trigo nga ira gindara tikang ha Ehipto, nagsiring hi Jacob ha iya mga anak, “Balik kamo ngadto ngan palit hin gutiay nga pagkaon para ha aton.”"
Genesis,43,3,"Nagsiring ha iya hi Juda, “Ginpahimatngonan gud kami han tawo nga diri hiya makarawat ha amon kon diri upod namon an amon bugto."
Genesis,43,4,"Kon tumugot ka nga umupod ha amon an amon bugto, makadto kami ngan mapalit hin pagkaon para ha imo."
Genesis,43,5,"Kon diri ka tumugot, diri kami makadto, kay nagsiring ha amon an tawo nga diri gud kami kakarawaton niya gawas kon upod ha amon an amon bugto.”"
Genesis,43,6,"Nagsiring hi Jacob, “Kay ano hin pagdad-i niyo ha akon hin damo nga kakurian pinaagi hin pagsumat han tawo nga may-ada pa niyo iba nga bugto?”"
Genesis,43,7,"Nagbaton hira, “Nagpinakiana an tawo hiunong ha aton ngan han aton panimalay, ‘Buhi pa ba an iyo amay? May-ada pa ba kamo iba nga bugto nga lalake?’ Kinahanglan batonon namon an iya mga pakiana. Uunanhon namon hin paghibaro nga iya igpapakuha ha amon an amon bugto?”"
Genesis,43,8,"Nagsiring hi Juda ha iya amay, “Paupda ha akon an bata, ngan magkakalakat kami dayon, basi waray ha aton mamamatay hin gutom."
Genesis,43,9,"Igsasaad ko sugad nga garantiya an akon kalugaringon nga kinabuhi ngan ako an labi nga maaram ha iya. Kon diri ko hiya mahigbalik ha imo ha maupay nga kahimtang, aangkonon ko an kasaypanan ha bug-os ko nga kinabuhi."
Genesis,43,10,"Kon waray pa kami paghinulat hin maiha, ngada yana makaduha na unta kami pakabalik.”"
Genesis,43,11,"Nagsiring ha ira an ira amay, “Kon amo man ito an kinahanglan, buhata ini: dad-a ha iyo mga surudlan an gimamag-upayi nga mga abot han tuna sugad nga regalo para han gobernador: mga balsamo, mga dugos, mga pahamot, mga pili, ngan mga almendras."
Genesis,43,12,"Pagdara liwat kamo hin duble kadamo nga kwarta, kay kinahanglan igbalik niyo an kwarta nga iginbutang dida ha ganggang han iyo mga sako. Bangin usa la ini nga kalipat."
Genesis,43,13,"Dad-a an iyo bugto, ngan balik kamo dayon."
Genesis,43,14,"Igtugot unta han Dyos nga Labi Kamakagarahum nga malooy ha iyo an tawo, basi igbalik ha iyo hin Benjamin ngan an usa pa niyo nga bugto. Para ha akon, kon kinahanglan mawara an akon mga anak, pag-aantoson ko ini.”"
Genesis,43,15,"Sanglit gindara han magburugto an mga regalo ngan duble kadamo nga kwarta, ngan ginmikan hira para ha Ehipto upod hi Benjamin. Didto pinmakita hira kan Jose."
Genesis,43,16,"Han paghikit-i ni Jose kan Benjamin nga upod ha ira, nagsiring hiya ngadto han surugoon nga tinaporan han iya balay, “Dad-a ini nga mga tawo ngadto han akon balay. Maniningudto hira upod ha akon, sanglit pag-ihaw hin mananap ngan andama ini.”"
Genesis,43,17,"Ginbuhat han surugoon sumala han iginsugo ha iya, ngan gindara an magburugto ngadto han balay ni Jose."
Genesis,43,18,"Samtang gindadara na hira ngadto han balay, nahadlok ngan naghunahuna hira, “Gindadara kita nganhi tungod han kwarta nga iginbutang dida han aton mga sako han syahan ta nga pagkanhi. Aawayon kita nira, kukuhaon an aton mga asno, ngan hihimoon kita nga iya mga oripon.”"
Genesis,43,19,"Sanglit dida han porta han balay, nagsiring hira ngadto han surugoon nga tinaporan,"
Genesis,43,20,"“Kon mahimo, mano, kinmanhi kami hadto makausa hin pagpalit hin pagkaon."
Genesis,43,21,"Han pagkampo namon dida han amon pagtipauli, gin-abrehan namon an amon mga sako, ngan hin-agian han tagsa ka tawo an iya kwarta dida ha ganggang han iya sako—an ngatanan gud nga kwarta. Amon ini ginbalik nganhi ha imo."
Genesis,43,22,Nagdara liwat kami hin darudamo pa nga kwarta nga igpapalit hin dugang nga pagkaon. Diri kami maaram kon hin-o an nag-uli han amon mga kwarta ngadto han amon mga sako.”
Genesis,43,23,"Nagsiring an surugoon, “Ayaw kamo kabaraka. Ayaw kamo kahadlok. Bangin iginbutang han iyo Dyos nga Dyos han iyo amay an kwarta dida han iyo mga sako para ha iyo. Kinmarawat man ako han iyo bayad.” Niyan gindara niya hi Simeon ngada ha ira."
Genesis,43,24,"Gindara han surugoon an magburugto ngadto han balay. Iya gintagan hira hin tubig basi makagpanhimsaw hira, ngan gintubongan niya an ira mga asno."
Genesis,43,25,"Gin-andam nira an ira mga regalo nga ighahatag nira kan Jose kon umabot hiya dida han udto, kay ginsumatan man hira nga makikigsaro hiya ha iya."
Genesis,43,26,"Han pag-abot la ni Jose ha balay, gindara nira an regalo ngadto ha iya, ngan nanhapa hira ha iya atubangan."
Genesis,43,27,"Nangumosta hiya ha ira hiunong han ira panlawas ngan katapos nagsiring, “Kumosta man an iyo tatay nga iyo iginsumat ha akon? Buhi pa ba hiya ngan maupay ba an iya panlawas?”"
Genesis,43,28,"Binmaton hira, “Buhi pa ngan maupay man gihapon an amon amay nga imo ubos nga surugoon.” Ngan nanluhod ngan nanyukbo hira ha iya atubangan."
Genesis,43,29,"Han paghikit-i la ni Jose kan Benjamin nga iya bugto, nagsiring hiya, “O, amo ngay-an ini an iyo gimamanghori nga bugto nga iginsumat niyo ha akon. Pagbendisyonan ka unta han Dyos, anak ko.”"
Genesis,43,30,"Niyan binmaya hi Jose hin kadagmitan kay tugob na gud an iya kasingkasing hin kalooy para han iya bugto. Nag-iitarangis na hiya, sanglit sinmulod hiya han iya kwarto ngan nagtangis."
Genesis,43,31,"Katapos niya maghiramos, ginmawas hiya nga ginpupugngan niya an iya kalugaringon ngan nagsugo hiya nga magdurot na han pagkaon."
Genesis,43,32,"Gindurotan hi Jose dida hin usa nga lamesa ngan ha lain nga lamesa an iya kabugtoan. Gindurotan didto hin lain nga lamesa an mga Ehiptohanon nga nangangaon didto, kay ha ira paghunahuna makakapahiubos gud ha ira an pakigsaro han mga Hebreo."
Genesis,43,33,"Ginpalingkod an kabugtoan nga naatubang kan Jose hin sunodsunod sumala han ira panuigon, tikang han gimamagurangi ngadto han gimamanghori. Han paghikit-i nira han ira sunodsunod nga pangalingkod, naggipasirusiplat hira hin paghipausa."
Genesis,43,34,"Gindurotan hira hin pagkaon tikang didto han lamesa ni Jose, ngan gindurotan hi Benjamin hin lima ka pilo kadamo kay han igindurot han iba ha ira. Sanglit nangaon ngan nag-irignom hira upod kan Jose tubtob han pagkahuhubog nira."
Genesis,44,1,"Ginsugo ni Jose an surugoon nga tinaporan han iya balay, “Pun-a hin trigo an mga sako han mga tawo tubtob han ira maaakos hin pagdara, ngan igsulod ha ganggang han iya sako an kwarta han kada tawo."
Genesis,44,2,Igsulod ha ganggang han sako han gimamanghori nga bugto an akon kupa nga salapi upod han kwarta nga palit han iya trigo.” Gintuman niya sumala han iginsugo ha iya.
Genesis,44,3,"Timprano pa han pagkaaga, ginpalakat an magburugto dara an ira mga asno."
Genesis,44,4,"Han diri pa hira hirayo tikang han syudad, ginsiring ni Jose an iya surugoon nga tinaporan han iya balay, “Dali ngan lanata an mga tawo. Kon hiabotan mo hira pakianhi hira, ‘Kay ano nga ginbalos man niyo hin maraot an maupay?"
Genesis,44,5,"Kay ano nga ginkawat niyo an kupa nga salapi han akon agaron? Amo ini an kupa nga iniimnan niya, an kupa nga ginagamit niya hin pagtagna han tiarabot nga panahon. Ginbuhat niyo in dako gud nga sala!’”"
Genesis,44,6,"Han paghiabti ha ira han surugoon, iginyakan niya ha ira ini ngahaw nga mga pulong."
Genesis,44,7,"Ira ginbaton hiya, “Ano an karuyag mo sidngon, mano, hin pagyakan mo hin sugad hini? Nagsusumpa kami nga waray gud namon pagbuhata in sugad nga butang."
Genesis,44,8,Maaram ka man nga iginbalik ngani namon ha imo tikang ha tuna han Canaan an kwarta nga amon hin-agian dida han ganggang han amon mga sako. Kay ano nga mangangawat kami hin salapi o bulawan tikang han balay han imo agaron?
Genesis,44,9,"Kon hiagian in usa ha amon nga may-ada hini nga kupa, kinahanglan pagpatayon hiya, ngan magigin mga oripon nimo kami ngatanan.”"
Genesis,44,10,"Nagsiring hiya, “Nauyon ako; kundi hiya la nga nakadara han kupa an magigin akon oripon, ngan mahigagawas-kamo ngatanan han kataragman.”"
Genesis,44,11,"Sanglit ginhaw-as dayon nira ha tuna an ira mga sako, ngan ginbukas an sako han kada tawo."
Genesis,44,12,"Gin-usisa hin maupay han surugoon ni Jose tikang han gimamagurangi ngadto han gimamanghori, ngan hin-agian an kupa didto han sako ni Benjamin."
Genesis,44,13,"Ginggisi han magburugto an ira mga panapton tungod hin kabidoan, iginkargahan han mga asno an ira mga sako, ngan binmalik hira ngadto han syudad."
Genesis,44,14,"Han pag-abot nira Juda ngan han iya kabugtoan ngadto han balay ni Jose, nakadto pa hiya. Nanyukbo hira ha atubangan niya,"
Genesis,44,15,"ngan nagsiring hi Jose, “Ano an iyo ginbuhat? Diri ba kamo maaram nga mahibabaroan an iyo ginbubuhat hin usa ka tawo nga sugad ha akon, pinaagi hin pagtag-na?”"
Genesis,44,16,"“Ano man an amon igsisiring ha imo, ginoo?” binmaton hi Juda. “Uunanhon namon hin pakagdiwara? Uunanhon namon hin pakagpahayag nga waray kami kasal-anan? Ginpahayag han Dyos an amon sala. Yana mga oripon na nimo kami ngatanan, diri la hiya kan kanay hin-agian an kupa.”"
Genesis,44,17,"Nagsiring hi Jose, “Diri! Diri gud ako magbubuhat hito! Hiya la nga hin-agian ha iya an kupa an magigin akon oripon. Makakauli na an iba ha iyo ngadto han iyo amay; waray gud malalabot ha iyo.”"
Genesis,44,18,"Dinmaop hi Juda kan Jose ngan nagsiring, “Ginoo, tugoti gad ako hin pakighimangraw ha imo. Ayaw intawon ako kasinahi; sugad ka han hadi ngahaw namon."
Genesis,44,19,"Ginpakianhan mo kami, ‘May-ada ba niyo amay, o lain nga bugto nga lalake?’"
Genesis,44,20,"Binmaton kami, ‘May-ada pa kami amay nga lagas na ngan hin usa nga manghud nga lalake, nga anak niya dida han lagas na hiya. Patay na an bugto hini nga bata, ngan hiya na la an buhi pa nga anak han iroy niya: hinigugma hiya hin duro han amon amay.’"
Genesis,44,21,"Ginsiring mo kami hin pagdara ha iya nganhi basi makakita ka ha iya,"
Genesis,44,22,ngan binmaton kami nga diri makakabaya han iya amay an bata; kon buhaton niya ini mapatay an iya amay.
Genesis,44,23,"Niyan nagsiring ka, ‘Diri kamo kakarawaton ha akon atubangan gawas kon umupod ha iyo an iyo gimamanghori nga bugto.’"
Genesis,44,24,"“Han pagbalik namon ngadto han amon amay, amon hiya ginsumatan han imo iginsiring."
Genesis,44,25,Niyan ginpabalik kami niya ngan ginpapalit hin pagkaon.
Genesis,44,26,"Binmaton kami, ‘Diri kami makakakadto; diri kami kakarawaton han tawo gawas kon upod namon an amon gimamanghori nga bugto. Makadto la kami kon bunyog namon an amon gimamanghori nga bugto.’"
Genesis,44,27,"Nagsiring ha amon an amon amay, ‘Maaram man kamo nga duha la nga mga anak nga lalake an igin-anak namon ngan hi Raquel nga akon asawa."
Genesis,44,28,"Binayaan na ako han usa ha ira. Bangin ginpikaspikas hiya hin magpintas nga mga mananap, kay waray ko na man hiya hikit-i tikang hiya lumakat."
Genesis,44,29,"Kon kuhaon niyo ini nga usa tikang ha akon yana, ngan may-ada mahinabo ha iya makakamatay ha akon an kabidoan nga iyo bubuhaton ha akon kay lagas na ako.’”"
Genesis,44,30,"“Ngan yana, ginoo,” nagpadayon hi Juda, “kon bumalik ako ngadto han akon amay nga waray an bata, ha pagkita gudla niya nga diri ko upod an bata, mapatay manta hiya. Mag-usa la an kinabuhi han bata ngan han iya kinabuhi. Makakapabido kami han amon amay ngan amo an makakamatay ha iya, kay lagas na hiya hin duro."
Genesis,44,31,"“Ngan yana, ginoo,” nagpadayon hi Juda, “kon bumalik ako ngadto han akon amay nga waray an bata, ha pagkita gudla niya nga diri ko upod an bata, mapatay manta hiya. Mag-usa la an kinabuhi han bata ngan han iya kinabuhi. Makakapabido kami han amon amay ngan amo an makakamatay ha iya, kay lagas na hiya hin duro."
Genesis,44,32,"Labot pa hini iginsaad ko han akon amay an akon kinabuhi sugad nga garantiya han bata. Ginsiring ko hiya nga kon diri ko igbalik ha iya an bata, pag-aangkonon ko an sayop ha bug-os ko nga kinabuhi."
Genesis,44,33,"Ngan yana, ginoo, magpapabilin ako dinhe sugad nga imo oripon saliwan han bata; pabalika hiya upod han iya kabugtoan."
Genesis,44,34,Uunanhon ko hin pakabalik ngadto han akon amay kon diri ko upod an bata? Diri ako mailob hin pagkita hini nga karat-an nga maabot han akon tatay.”
Genesis,45,1,"Waray na pakakapugong hi Jose han iya mga pagbati ha atubangan han iya mga surugoon, sanglit iya ginsugo hira ngatanan hin pagbaya han kwarto. Waray na iba nga kaupod niya han pagpakilala ni Jose ngadto han iya kabugtoan."
Genesis,45,2,"Nagtangis hiya upod in makusog nga mga pagbakho nga hinbatian hiya han mga Ehiptohanon, ngan gindara an sumat ngadto han palasyo han hadi."
Genesis,45,3,"Nagsiring hi Jose ngadto han iya kabugtoan, “Amo ako hi Jose. Buhi pa ba an akon amay?” Kundi han pakabati hini han iya kabugtoan, nahadlok hira hin duro nga waray hira pakabaton."
Genesis,45,4,"Niyan nagsiring ha ira hi Jose, “Alayon duok kamo ngadi.” Dinmuok hira ngan nagsiring hiya, “Amo ako hi Jose nga iyo bugto nga iginbaligya niyo nganhi ha Ehipto."
Genesis,45,5,Yana ayaw kamo kabaraka o pagbasol ha iyo ngahaw tungod nga iginbaligya ako niyo nganhi. An Dyos amo gud an nagpadara ha akon hin pag-una ha iyo nganhi hin pagtalwas han mga kinabuhi hin mga tawo.
Genesis,45,6,Ikaduha pala ka tuig ini nga gutom dinhe ha tuna; may-ada lilima pa ka tuig nga mawawaray pag-arado o pag-ani.
Genesis,45,7,Ginpauna ako ha iyo han Dyos hin pagtalwas ha iyo ha sugad hini nga urosahon nga paagi ngan pagsiguro nga mabuhi kamo ngan an iyo mga tulin.
Genesis,45,8,Sanglit diri gud kamo kundi an Dyos amo an nagpadara ha akon nganhi. Ginhimo ako niya nga gilalabawi nga opisyal han hadi. Amo ako an tinaporan han iya bug-os nga nasod; amo ako an punoan han bug-os nga Ehipto.”
Genesis,45,9,"“Yana pagdagmit kamo hin pagbalik ngadto han akon tatay ngan sumati hiya nga amo ini an siring ni Jose nga iya anak, ‘Ginhimo ako han Dyos nga punoan han bug-os nga Ehipto; pakadi ha akon hin waray paglangan."
Genesis,45,10,"Makakag-ukoy ka didto han katunaan han Gosen diin mahihirani kamo ha akon—ikaw, an imo mga anak, an imo mga apo, an imo mga karnero, an imo mga kanding, an imo mga baka, ngan an ngatanan nga iba pa nga imo mga hiagi."
Genesis,45,11,"Kon aadto ka na ha Gosen, makakagmangno ako ha iyo. May lilima pa ka tuig nga gutom; ngan diri ko karuyag nga panggutomon ikaw, an imo panimalay, ngan an imo mga hayop.’”"
Genesis,45,12,"Nagpadayon hi Jose, “Yana nakakakita kamo ngatanan, ngan ikaw liwat Benjamin nga amo gud ako hi Jose."
Genesis,45,13,Sumati an akon tatay nga gamhanan na ako dinhe ha Ehipto ngan sumati hiya hiunong han ngatanan nga iyo hinkit-an. Niyan pagdagmit kamo ngan dad-a hiya nganhi.”
Genesis,45,14,Ginhangkopan niya hi Benjamin nga iya bugto ngan nagtangis hira nga duha; nagtangis liwat hi Benjamin samtang ginggagakos niya hi Jose.
Genesis,45,15,"Ngan samtang nagtitinangis pa hi Jose, ginhangkopan niya an kada usa han iya kabugtoan ngan ginhagkan hira. Katapos hito, nakighimangraw na ha iya an iya kabugtoan."
Genesis,45,16,"Han pag-abot han sumat ngadto ha palasyo nga nagkaabot an kabugtoan ni Jose, nalipay an hadi ngan an iya mga opisyal."
Genesis,45,17,"Nagsiring an hadi kan Jose, “Sidnga an imo kabugtoan nga kargahan an ira mga hayop ngan bumalik hira ngadto han tuna han Canaan."
Genesis,45,18,"Ipakuha ha ira an ira amay ngan an ira mga panimalay, ngan pabalika hira nganhi. Ighahatag ko ha ira an gimamaupayi nga tuna dinhe ha Ehipto, ngan mahuhura hira hin pagkaon."
Genesis,45,19,"Ipadara liwat ha ira in mga karomata tikang ha Ehipto, para han ira kaasaw-an ngan han ira gudtiay nga kabataan, ngan paupda ha ira an ira amay."
Genesis,45,20,Diri hira angay mabaraka hin pagbaya han ira mga butang; magtatag-iya hira han gimamaupayi dinhe han bug-os nga tuna han Ehipto.”
Genesis,45,21,Gintuman han mga anak ni Jacob sumala han iginsiring ha ira. Gintagan hira ni Jose hin mga karomata ngan pagkaon para han ira paglalaktan sumala han iginsugo han hadi.
Genesis,45,22,"Gintagan liwat niya hin liliwanan nga panapton an kada usa ha ira, kundi gintagan niya hi Benjamin hin tulo ka gatos ka bug-os nga salapi ngan lima nga liliwanan nga mga panapton."
Genesis,45,23,"Ginpadad-an niya an iya amay hin napulo nga mga asno nga kargado han labi kamaupay, nga mga butang ha Ehipto, ngan napulo nga mga asno nga kargado hin mga liniso, tinapay, ngan iba pa nga pagkaon para han ira paglalaktan."
Genesis,45,24,"Ginpagikan niya an iya kabugtoan ngan han nalakat na hira, gintugon niya hira, “Ayaw kamo pag-aruaraway dida han dalan.”"
Genesis,45,25,Ginmawas hira han Ehipto ngan nangoli hira ngadto kan Jacob nga ira amay didto ha Canaan.
Genesis,45,26,"Ira ginsumatan hiya, “Buhi pa hi Jose! Amo hiya an punoan han bug-os nga Ehipto!” Nahitingala hi Jacob, ngan waray gud hiya anay tutuod ha ira."
Genesis,45,27,"Kundi han ira nagpagsumati ha iya han ngatanan nga iginsiring ha ira ni Jose, ngan han paghikit-i niya han mga karomata nga iginpadara ni Jose para hin pagdara ha iya ngadto ha Ehipto, nawara an iya paghitingala ngan nalipay hiya."
Genesis,45,28,"Nagsiring hiya, “Buhi pa hi Jose nga akon anak! Amo la ini an akon pinangangaro. Kinahanglan kumadto ako ngan hikit-an ko hiya san-o ako mamatay.”"
Genesis,46,1,"Namutos ni Jacob han ngatanan nga iya mga hiagi ngan kinmadto hiya ha Berseba, diin naghalad hiya hin mga halad nga tinubod ngadto han Dyos ni Isaac nga iya amay."
Genesis,46,2,"Naghimangraw ha iya an Dyos dida hin usa nga panan-awon ha gab-i ngan nagtawag, “Jacob, Jacob!” Binmaton hiya, “Oo, aadi ako.”"
Genesis,46,3,"“Amo ako an Dyos nga Dyos han imo amay,” nagsiring an Dyos. “Ayaw kahadlok hin pagkadto ha Ehipto; didto hihimoon ko nga dako nga nasod an imo mga tulin."
Genesis,46,4,Maupod ako ha imo ngadto ha Ehipto ngan igbabalik ko an imo mga tulin nganhi hini nga tuna. Aada ha imo kagiliran hi Jose kon mamatay ka.”
Genesis,46,5,"Ginmikan hi Jacob tikang ha Berseba. Ginpasakay han iya mga anak hiya, an ira kabataan, ngan an ira kaasaw-an dida han mga karomata nga ginpadara han hadi han Ehipto."
Genesis,46,6,"Gindara nira an ira mga hayop ngan an mga hiagi nga naangkon nira didto ha Canaan, ngan kinmadto hira ha Ehipto. Ginpaupod ni Jacob an ngatanan niya nga mga tulin:"
Genesis,46,7,"an iya mga anak nga kalalaken-an ngan mga apo nga kalalaken-an, ngan an iya mga anak nga kababayen-an ngan mga apo nga kababayen-an."
Genesis,46,8,"Amo ini an mga kaapi han panimalay ni Jacob nga inmupod ha iya ngadto ha Ehipto: an gimamagurangi nga anak ni Jacob nga hi Ruben,"
Genesis,46,9,"ngan an mga anak nga kalalaken-an ni Ruben: hira Hanoc, Falu, Hesron, ug Carmi."
Genesis,46,10,"Hi Simeon ngan an iya mga anak: hira Jemuel, Jamin, Ohad, Jaquin, Zohar, ug Saul nga anak hin babaye nga Canaanhon."
Genesis,46,11,"Hi Levi ngan an iya mga anak: hira Gerson, Coat, ug Merari."
Genesis,46,12,"Hi Juda ngan an iya mga anak: hira Sela, Peres, ug Sera (namatay didto ha Canaan an iba nga mga anak ni Juda nga hira Er ug Onan). Hira Hesron ug Hamul nga mga anak ni Peres."
Genesis,46,13,"Hi Isacar ngan an iya mga anak: hira Tola, Pua, Jasub, ug Simron."
Genesis,46,14,"Hi Zabulon ngan an iya mga anak: hira Sered, Elon, ug Jaleel."
Genesis,46,15,"Amo ini an mga anak nga kalalaken-an nga igin-anak nira Lea ug Jacob didto ha Mesopotamia, labot kan Dina nga iya anak nga babaye. Naabot hin 33 ngatanan nga mga tulin nira Jacob ug Lea."
Genesis,46,16,"Hi Gad ngan an iya mga anak: hira Sifeon, Hagi, Suni, Ezbon, Eri, Arod, ug Areli."
Genesis,46,17,"Hi Aser ngan an iya mga anak: hira Jimna, Isva, Isvi, Beria, ug hi Sera nga ira bugto nga babaye. Hira Heber ug Malkiel nga mga anak ni Beria."
Genesis,46,18,Amo ini nga 16 an mga tulin nira Jacob ug Zilpa nga oripon nga babaye nga iginhatag ni Laban kan Lea nga iya anak.
Genesis,46,19,Nag-anak hira Raquel ug Jacob hin duha nga lalake: hira Jose ug Benjamin.
Genesis,46,20,"May duha nga mga anak nga kalalaken-an hi Jose didto ha Ehipto: hira Manases ug Efraim, pinaagi kan Asenat nga anak ni Potifera nga padi didto ha Heliopolis."
Genesis,46,21,"Hira Bela, Bequer, Asbel, Gera, Naaman, Ehi, Ros, Mupim, Hupim, ug Ard nga mga anak ni Benjamin."
Genesis,46,22,Amo ini nga 14 an mga tulin nira Jacob ug Raquel.
Genesis,46,23,Hi Dan ngan hi Husim nga iya anak.
Genesis,46,24,"Hi Neftali ngan an iya mga anak: hira Jazeel, Guni, Jezer, ug Silem."
Genesis,46,25,Amo ini nga pito an mga tulin nira Jacob ug Bilha nga oripon nga babaye nga iginhatag ni Laban kan Raquel nga iya anak.
Genesis,46,26,"Sesenta y seis ka tawo ngatanan an mga tulin ni Jacob nga kinmadto ha Ehipto, waray labot han kaasaw-an han iya mga anak."
Genesis,46,27,"Natawo kan Jose didto ha Ehipto in duha nga mga anak nga kalalaken-an, ngan naabot hin 70 ka tawo ngatanan han panimalay ni Jacob an kinmadto ha Ehipto."
Genesis,46,28,"Ginpauna ni Jacob hi Juda hin paghangyo kan Jose nga tapoon hira didto ha Gosen. Han pag-abot la nira,"
Genesis,46,29,"sinmakay hi Jose han iya karwahe ngan kinmadto ha Gosen hin pagtapo han iya tatay. Han pagkatapo nira, hinangkopan ni Jose an iya tatay ngan nagtinangis hiya hin maiha."
Genesis,46,30,"Nagsiring hi Jacob kan Jose, “Andam na ako hin kamatay, yana nga hinkit-an ko na ikaw ngan maaram na ako nga buhi ka pa ngay-an.”"
Genesis,46,31,"Niyan nagsiring hi Jose ha iya kabugtoan ngan ha iba nga mga kaapi han panimalay han iya amay, “Kinahanglan kumadto ako ngan pagsumatan ko an hadi nga inmabot na ha akon an akon kabugtoan ngan an ngatanan nga mga kaapi han panimalay han akon amay nga nag-ukoy didto ha Canaan."
Genesis,46,32,"Susumatan ko hiya nga mga magmarangno kamo hin mga karnero ngan nagmamangno kamo hin mga hayop, ngan iyo gindara an iyo mga panon hin mga karnero ngan mga baka ngan an ngatanan nga mga hiagi ug manggad."
Genesis,46,33,"Kon tawgon kamo han hadi ngan magpakiana kon ano an iyo pagpakabuhi,"
Genesis,46,34,"sumati hiya hin tinuod nga magmarangno kamo hin mga hayop ha bug-os niyo nga kinabuhi, sugad han ginbuhat han iyo kaapoy-apoyan. Dida hini nga paagi pauokyon kamo niya didto han katunaan han Gosen.” Ginsiring ini ni Jose kay diri gud karuyag an mga Ehiptohanon hin mga magmarangno hin mga karnero."
Genesis,47,1,"Sanglit gindara ni Jose in lima han iya kabugtoan ngan kinmadto hira han hadi. Ginsumatan niya an hadi, “Kinmanhi na tikang ha Canaan an akon amay ngan an akon kabugtoan upod an ira mga panon hin mga kakarnero, an ira mga baka, ngan an hiagi ug manggad. Aadto na hira yana ha katunaan han Gosen.”"
Genesis,47,2,Niyan iginpakilala niya han hadi an iya kabugtoan.
Genesis,47,3,"Ginpakianhan hira han hadi, “Ano an iyo pakabuhi?” Binmaton hira, “Magmarangno kami hin kahayopan, sugad han amon kaapoy-apoyan."
Genesis,47,4,"Kinmanhi kami hin pag-ukoy dinhe hini nga nasod, kay makalilisang an gutom didto ha tuna han Canaan nga waray na panabsaban para han amon mga panon. Tugoti gad kami hin pag-ukoy didto han katunaan han Gosen.”"
Genesis,47,5,"Nagsiring an hadi kan Jose, “Yana nga nagkaabot na an imo amay ngan an imo kabugtoan,"
Genesis,47,6,"ira an tuna han Ehipto. Paukya hira didto han katunaan han Gosen, an labi hin kamaupay nga bahin han tuna. Ngan kon may-ada ha ira may katakos nga mga tawo, igbutang hira nga tinaporan han akon kalugaringon nga mga hayop.”"
Genesis,47,7,"Niyan gindara ni Jose hi Jacob nga iya amay ngan iginpakilala hiya han hadi. Ginbendisyonan ni Jacob an hadi,"
Genesis,47,8,"ngan ginpakianhan hiya han hadi, “Pira na an imo panuigon?”"
Genesis,47,9,"Binmaton hi Jacob, “Inmabot na hin 130 ka tuig an akon kinabuhi hin paglakaton. Halipotay ngan magkuri ito nga mga tuig, diri sugad han halawig nga kinabuhi han akon mga ginikanan dida han ira mga paglakaton.”"
Genesis,47,10,"Ginbendisyonan ni Jacob hin panamilit an hadi, ngan linmakat hiya."
Genesis,47,11,"Ngan iginpahimutang ni Jose didto ha Ehipto an iya amay ngan an iya kabugtoan ngan tinagan hira hin mga hiagi didto han labi hin kamaupay nga bahin han tuna nga hirani han syudad han Rameses, sumala han iginsugo han hadi."
Genesis,47,12,"Naghatag hi Jose hin pagkaon para han iya amay, han iya kabugtoan, ngan han ngatanan nga sakop han panimalay han iya amay, lakip an mga kabataan."
Genesis,47,13,Grabe na hin duro an gutom nga waray na gud pagkaon bisan diin ngan nagtikaluya na tungod hin kagutom an mga tawo han Ehipto ug Canaan.
Genesis,47,14,"Samtang namamalit an mga tawo hin liniso, gintirok ni Jose an ngatanan nga kwarta ngan gindara ini niya ngadto han palasyo."
Genesis,47,15,"Han kaubos na han ngatanan nga kwarta didto ha Ehipto ug Canaan, kinmadto kan Jose an mga Ehiptohanon ngan nagsiring, “Tagi kami hin pagkaon! Ayaw gad itugot nga magkamatay kami. Buhata na an sadang nimo mahimo! Waray na kami kwarta.”"
Genesis,47,16,"Binmaton hi Jose, “Dad-a an iyo mga baka; babalyoon ko ini hin pagkaon kon waray na niyo kwarta.”"
Genesis,47,17,"Sanglit gindara nira an ira mga hayop ngadto kan Jose, ngan iya gintagan hira hin pagkaon nga balyo han ira mga kabayo, mga karnero, mga kanding, mga baka, ngan mga asno. Hito nga tuig iya gintagan hira hin pagkaon nga balyo han ngatanan nira nga mga hayop."
Genesis,47,18,"Han pagkasunod nga tuig kinmadto hira kan Jose ngan nagsiring, “Magsusumat kami han kamatuoran nga waray nagud kami kwarta ngan aada na ha imo an amon mga hayop. Waray na gud nahibilin nga sadang ighatag namon ha imo labot han amon mga lawas ngan han amon mga tuna."
Genesis,47,19,"Ayaw gad itugot nga magkamatay kami. Buhata an sadang nimo mahimo. Ayaw gad itugot nga mahimo nga kamingawan an amon kaumhan. Palita kami ngan an amon tuna nga balyo hin pagkaon. Himoa kami nga mga oripon han hadi ngan ihahatag namon ha iya an amon tuna. Tagi kami hin trigo basi mabuhi kami, ngan hin binhe basi makagtanom kami han amon kaumhan.”"
Genesis,47,20,Ginpalit ni Jose para han hadi an ngatanan nga tuna didto ha Ehipto. Napirit hin pagbaligya han ira tuna an ngatanan nga mga Ehiptohanon kay grabe na hin duro an gutom; sanglit natag-iya na han hadi an ngatanan nga katunaan.
Genesis,47,21,Ginhimo ni Jose nga mga oripon an mga tawo tikang ha usa ngadto ha luyo nga kataposan han Ehipto.
Genesis,47,22,"An tuna la nga gintatag-iya han kapadian an waray niya pagpalita. Waray na nira kinahanglan hin pagbaligya han ira mga tuna, kay gintagan man hira han hadi hin bahin nga sadang nira kabuhian."
Genesis,47,23,"Nagsiring hi Jose ha mga tawo, “Hinkit-an niyo nga ginpalit ko na kamo ngan an iyo mga tuna para han hadi. Iini in binhe para hin pagpugas didto han iyo kaumhan."
Genesis,47,24,"Ha panahon han pag-ani, kinahanglan ighatag niyo an ikalima nga bahin ngadto han hadi. Makakagamit kamo han iba nga bahin para hin binhe ngan para hin pagkaon niyo ngan han iyo mga panimalay.”"
Genesis,47,25,"Binmaton hira, “Gintalwas mo an amon mga kinabuhi; kinalooyan mo kami, ngan mga oripon kami han hadi.”"
Genesis,47,26,Sanglit ginhimo ni Jose ini nga balaod para han tuna ha Ehipto nga kinahanglan ighatag ngadto han hadi an ikalima nga bahin han ira inani. Gintutuman pa ini nga balaod ngada yana nga adlaw. An mga tuna la han kapadian an waray pagtag-iyaha han hadi.
Genesis,47,27,"Nag-ukoy an mga Israelita didto ha Ehipto, didto han katunaan han Gosen, diin nagriko hira ngan nagdamo an ira mga anak."
Genesis,47,28,"Nag-ukoy hi Jacob didto ha Ehipto hin 17 ka tuig, tubtob han pag-abot hin 147 an iya panuigon."
Genesis,47,29,"Han harapit na hiya mamatay, gintawag niya hi Jose nga iya anak ngan iya ginsiring, “Igbutang an imo kamot ha butnga han akon mga paa ngan pagsumpa nga diri mo ako iglulubong dinhe ha Ehipto."
Genesis,47,30,"Karuyag ko nga iglubong mo ako didto han ginlubngan han akon mga ginikanan; iggawas ako han Ehipto, ngan iglubong ako didto han dapit nga ginlubngan ha ira.” Binmaton hi Jose, “Pagbubuhaton ko sumala han imo siring.”"
Genesis,47,31,"Nagsiring hi Jacob, “Pagsumpa nga pagbubuhaton mo ini.” Nagsumpa hi Jose, ngan nagpasalamat han Dyos hi Jacob dida han iya higdaan."
Genesis,48,1,"Paglabay hin pira ka adlaw, ginsumatan hi Jose nga masakit an iya amay. Sanglit gindara niya an iya duha nga mga anak nga kalalaken-an, hira Manases ug Efraim, ngan kinmadto hira hin pakigkita kan Jacob."
Genesis,48,2,"Han pagsumati la kan Jacob nga inmabot hi Jose hin pakigkita ha iya, naniguro hiya hin paglingkod dida han higdaan."
Genesis,48,3,"Nagsiring hi Jacob kan Jose, “Pinmakita ha akon an Dyos nga Labi Kamakagarahum didto ha Luz, didto ha tuna han Canaan, ngan ginbendisyonan ako."
Genesis,48,4,"Nagsiring hiya ha akon, ‘Tatagan ko ikaw hin damo nga mga anak, basi mahimo an imo mga tulin nga damo nga mga nasod; ighahatag ko ini nga tuna ngadto han imo mga tulin sugad nga ira dayon nga panurundon.’”"
Genesis,48,5,"Nagpadayon hi Jacob, “Jose, akon an imo duha nga mga anak nga kalalaken-an nga natawo dinhe ha Ehipto han waray pa ako kakanhi; akon gud mga anak hira Efraim ug Manases sugad kanda Ruben ug Simeon."
Genesis,48,6,"Kon may-ada pa nimo iba nga mga anak nga kalalaken-an, diri hira pag-iisipon nga akon; maaangkon nira an ira panurundon pinaagi kanda Efraim ug Manases."
Genesis,48,7,"Binubuhat ko ini tungod kan Raquel nga imo nanay. Ha dako nga akon kabidoan, namatay hiya didto ha tuna han Canaan nga diri hirayo tikang ha Efrata, dida han naoli na ako tikang ha Mesopotamia. Iginlubong ko hiya didto ha ligid han dalan tipakadto ha Efrata.” (Betlehem na yana an Efrata.)"
Genesis,48,8,"Han paghikit-i la ni Jacob han mga anak ni Jose, nagpakiana hiya, “Hira hin-o ini?”"
Genesis,48,9,"Binmaton hi Jose, “Amo ini an akon mga anak nga kalalaken-an nga ginhatag han Dyos ha akon dinhe ha Ehipto.” Nagsiring hi Jacob, “Dad-a hira ngadi ha akon, basi pagbendisyonan ko hira.”"
Genesis,48,10,Harap na hi Jacob tungod han iya panuigon ngan diri na hiya nakita hin maupay. Gindara ni Jose an kabataan ngadto ha iya ngan iya ginhangkopan ngan ginhadkan hira.
Genesis,48,11,"Nagsiring hi Jacob kan Jose, “Waray na gud ako paghunahuna nga igkita ko pa ikaw, kundi yana ginpakita pa ngani ako han Dyos han imo mga anak.”"
Genesis,48,12,"Niyan ginkuha ni Jose tikang han mga paa ni Jacob an mga bata, ngan hinmapa hi Jose ha atubangan ni Jacob."
Genesis,48,13,Iginbutang ni Jose hi Efraim ha wala ni Jacob ngan hi Manases ha tuo.
Genesis,48,14,"Kundi ginsuhi pagpandong ni Jacob an iya mga kamot, ngan iya iginpandong an iya tuo nga kamot dida han ulo ni Efraim, bisan kon manghod hiya, ngan iginpandong an iya wala nga kamot dida han ulo ni Manases nga amo an magurang."
Genesis,48,15,"Niyan ginbendisyonan niya hi Jose: “Pagbendisyonan unta ini nga kabataan, han Dyos nga gin-alagad nira Abraham ug Isaac nga akon mga ginikanan! Pagbendisyonan unta hira han Dyos, nga nagdumara ha akon ngada yana gud nga adlaw!"
Genesis,48,16,"Pagbendisyonan unta hira han anghel nga nagtalwas ha akon tikang han ngatanan nga karat-an! Mabuhi unta ha kadayonan an akon ngaran ngan an ngaran nira Abraham ug Isaac nga akon mga ginikanan pinaagi hini nga kabataan! Magkamay-ada unta hira damo nga mga anak, damo nga mga tulin!”"
Genesis,48,17,Waray malipay hi Jose han paghikit-i niya nga iginpandong han iya amay an iya tuo nga kamot dida han ulo ni Efraim; sanglit kinuha niya an kamot han iya amay hin pagbalhin hini tikang han ulo ni Efraim ngadto han ulo ni Manases.
Genesis,48,18,"Ginsiring niya an iya tatay, “Diri amo ito, tatay. Amo ini an magurang nga bata; igpandong ha iya ulo an imo tuo nga kamot.”"
Genesis,48,19,"Dinmiri an iya amay nga nasiring, “Maaram ako, anak, maaram ako. Mahihimo liwat nga usa nga dako nga katawhan an mga tulin ni Manases. Kundi mahihimo nga labi hin kagamhanan an iya manghod kay ha iya, ngan mahihimo an iya mga tulin nga dagko nga mga nasod.”"
Genesis,48,20,"Sanglit iya ginbendisyonan hira hito nga adlaw, hin pagsiring, “Gagamiton han mga Israelita an iyo mga ngaran kon magbebendisyon hira. Masiring hira, ‘Bendisyonan unta kamo han Dyos sugad han pagbendisyon niya kanda Efraim ug Manases.’” Dida hini nga paagi ginpauna ni Jacob hi Efraim kan Manases."
Genesis,48,21,"Niyan nagsiring hi Jacob kan Jose, “Sayod ka nga diri maiha mapatay na ako, kundi maupod ha imo an Dyos ngan igbabalik ka niya ngadto han tuna han imo kaapoy-apoyan."
Genesis,48,22,"Ihinahatag ko ha imo ngan diri ngadto han imo kabugtoan an Siquem, ito nga malangbo nga tuna nga akon naagaw tikang han mga Amoreohanon pinaagi han akon espada ngan han akon pana.”"
Genesis,49,1,"Gintawag ni Jacob an iya mga anak nga kalalaken-an ngan ginsiring, “Pag-alirong kamo ha akon, ngan pagsusumatan ko kamo han mahinanabo ha iyo ha tiarabot nga panahon:"
Genesis,49,2,“Pag-alirong ngan pamati kamo mga anak ni Jacob. Pamati kan Israel nga iyo amay.
Genesis,49,3,"“Ruben nga akon suhag, amo ikaw an akon kusog, Ngan an syahan nga anak han akon pagkabatan-on, An labi hin ka parayawnon ngan labi hin ka makusog han ngatanan ko nga mga anak."
Genesis,49,4,"Sugad ka hin nahaganas nga baha, Kundi diri ka mahihimo nga labi hin ka gamhanan, Kay nakighilawas ka han akon aruasawa, Ngan ginhugawan mo an higdaan han imo amay."
Genesis,49,5,“Magbugto hira Simeon ug Levi. Ginagamit nira hin paglupig an ira mga hinganiban.
Genesis,49,6,"Diri ako mabulig han ira sekreto nga karukayakan, Diri ako maapi han ira mga katirok, Kay kon masina hira mapatay hira hin mga tawo, Ngan nabigting hira hin mga baka hin waray la hinungdan."
Genesis,49,7,"Higabaan unta an ira kasina, kay maisog hira hin duro. Ngan an ira kapungot, kay madarahog hira hin duro. Igpapasarang ko hira ha bug-os nga tuna ni Israel. Pagbuburublagon ko hira dida han mga tawo ni Jacob."
Genesis,49,8,"“Juda, pagdadayawon ka han imo kabugtoan. Kinakaptan mo ha liog an imo mga kaaway. Mayukbo ha imo atubangan an imo kabugtoan."
Genesis,49,9,"Sugad hin liyon hi Juda, Nga napatay han iya natutukob ngan nabalik ngadto han iya pahuwayan, Ngan didto naunat ngan naluob. Waray gud nagpapasipara hin pagsamok ha iya."
Genesis,49,10,"Kakaptan ni Juda an hadianon nga tungkod, Ngan dayuday maghahadi an iya mga tulin. Magdadara ha iya hin halad an kanasoran Ngan mayukbo hin pagsugot ha iya atubangan."
Genesis,49,11,"Ihinihigot niya ha puno hin ubas an iya nati nga asno, Didto han gimamagupayi nga mga puno hin ubas. Binubunakan niya an iya panapton hin bino nga sugad ka mapula hin dugo."
Genesis,49,12,"Magpula an iya mga mata tungod hin pag-ininom hin bino, Magbusag an iya mga ngipon tungod hin pag-ininom hin gatas."
Genesis,49,13,“Mag-uokoy ha ligid han dagat hi Zabulon. Magigin dunggoanan hin mga sakayan an iya baybayon. Maabot ha Sidon an iya katunaan.
Genesis,49,14,“Pareho la hin asno hi Isacar Nga naunat hin pagluob ha butnga han mga magbug-at nga mga dara han asno.
Genesis,49,15,"Tungod nga nakita man hiya nga maupay an dapit nga pahuwayan Ngan makalilipay an tuna, Sanglit nakaob hiya hin pagdara han karga, Ngan napipirit hiya hin pagtrabaho sugad hin oripon."
Genesis,49,16,“Mahihinto nga pangulo han iya katawhan hi Dan. Masusugad hira han iba nga mga tribo han Israel.
Genesis,49,17,"Magigin usa nga halas hi Dan dida ha ligid han dalan, Usa nga malara nga halas ha ligid han aragian, Nga natukob han tikod han kabayo, Sanglit nahuhulog ha luyo an nangangabayo."
Genesis,49,18,"“Naghuhulat ako han imo pagtalwas, O Ginoo ."
Genesis,49,19,"“Pagsusulongon hi Gad hin hugpo hin mga tikasan, Kundi aasdangon ngan lalanaton niya hira."
Genesis,49,20,“Mabunga hin magrasa nga pagkaon an tuna ni Aser. Mahatag hiya hin pagkaon nga angay para hin usa nga hadi.
Genesis,49,21,"“Usa nga layaw nga bugsok hi Neftali, Nga nag-aanak hin magtahom nga mga nati."
Genesis,49,22,"“Sugad hi Jose hin ihalas nga asno ha ligid hin burabod, Sugad hin mailayat nga nati hin kabayo ha ligid hin pungtod."
Genesis,49,23,"Sinusulong hiya hin waray kalooy han iya mga kaaway, Ngan ginlalanat hiya han ira mga pana."
Genesis,49,24,"Kundi nagpapabilin nga marig-on an iya pana, Ngan ginpapakusog an iya mga butkon Pinaagi han gahom han Makagarahum nga Dyos ni Jacob, Pinaagi han Magmarangno han mga karnero, an Dako nga Bato han Israel."
Genesis,49,25,"An Dyos han imo amay amo an nabulig ha imo, An Dyos nga Labi Kamakagarahum amo an nagbebendisyon ha imo. Pinaagi hin mga uran nga tikang ha igbaw, Ngan hin katubigan nga tikang ha kahiladman han tuna, Pagbebendisyonan liwat an iyo mga dughan ug taguangkan,"
Genesis,49,26,"Pagbebendisyonan an pagkaon ngan mga bukad, Pagbebendisyonan an kadaan nga kabukiran, An makalilipay nga mga butang nga tikang hin dayon nga mga pungtod. Mahingada unta han ulo ni Jose ini nga mga bendisyon, Dida ha agtang han usa nga nahimulag han iya kabugtoan."
Genesis,49,27,“Sugad hin mapintas nga lubo hi Benjamin. Pinapatay an iya tinutukob ngan kinakaon adlaw gab-i.”
Genesis,49,28,Amo ini an dose nga mga tribo han Israel. Amo liwat ini an ginhimangraw han ira amay han pagpanamilit niya han tagsa niya nga anak.
Genesis,49,29,"Katapos hini ginsugo ni Jacob an iya mga anak, “Yana nga mapatay na ako hin pagtampo han akon mga tawo, iglubong ako niyo tampo han akon mga ginikanan didto han lungib nga aadto han uma ni Efron nga Hiteohanon,"
Genesis,49,30,didto ha Macpela ha sinirangan nga dapit han Mamre ha tuna han Canaan. Ginpalit ni Abraham kan Efron nga Hiteohanon ini nga lungib ngan uma para hin lubnganan.
Genesis,49,31,Amo ito an ginlubngan nira kan Abraham ngan kan Sara nga iya asawa; amo ito an ira ginlubngan kan Isaac ngan kan Rebecca nga iya asawa; ngan amo ito an akon ginlubngan kan Lea.
Genesis,49,32,Ginpalit tikang han mga Hiteohanon an uma ngan an lungib nga aada hini. Iglubong ako niyo didto.”
Genesis,49,33,"Han katapos ni Jacob pagtugon han iya mga anak, hinmigda hiya ngan namatay."
Genesis,50,1,Hinangkopan dayon ni Jose an iya amay ngan nagtinangis nga naghihinarok han iya bayhon.
Genesis,50,2,Niyan nagsugo hi Jose hin pagembalsamar han lawas han iya amay.
Genesis,50,3,Inmabot hini hin kwarenta ka adlaw nga amo an nahigaraan nga panahon hin pag-embalsamar. Nagmabidoon an mga Ehiptohanon sulod hin 70 ka adlaw para han amay ni Jose.
Genesis,50,4,"Han katapos na han panahon han pagmasulob-on, nagsiring hi Jose ha mga opisyal han hadi, “Alayon hin pagdara ngadto han hadi ini nga mensahe:"
Genesis,50,5,"‘Han tikamaratay an akon amay, ginpasumpa ako niya nga iglulubong ko hiya didto han lubnganan nga iya gin-andam didto ha tuna han Canaan. Sanglit, tugoti gad ako hin pagkadto ngan paglubong han akon amay, ngan katapos, mabalik ako.’”"
Genesis,50,6,"Binmaton an hadi, “Kadto na ngan iglubong an imo amay sumala han imo iginsumpa.”"
Genesis,50,7,"Sanglit kinmadto hi Jose hin paglubong han iya amay. Inmupod kan Jose an ngatanan nga mga opisyal han hadi, an katigurangan han iya palasyo, ngan an ngatanan nga mga dumagko han Ehipto."
Genesis,50,8,"Nangupod ngatanan kan Jose an iya panimalay, an iya kabugtoan nga kalalaken-an, ngan an iba pa han panimalay han iya amay. An ira la gudtiay nga kabataan, ngan an ira mga karnero, mga kanding, ngan mga baka an nagpabilin didto han katunaan han Gosen."
Genesis,50,9,"Binmunyog liwat ha iya in mga tawo nga mga dikaruwahe, ngan mga dikabayo; dako hin duro adto nga hugpo."
Genesis,50,10,"Han pag-abot nira ngadto han giriokan nga dapit ha Atad ha sinirangan han Jordan, nagtaguminatay hira hin maiha, ngan ginbuhat ni Jose an mga seremonyas, sulod hin pito ka adlaw."
Genesis,50,11,"Han paghikit-i la han mga taga-Canaan han mga tawo nga nagtataguminatay didto ha Atad, nagsiring hira, “Hin kamakatarag-ob nga seremonyas hin pagtaguminatay an ginbuhat han mga Ehiptohanon!” Amo ito nga ginngaranan nga Abel-Mizraim an dapit."
Genesis,50,12,Sanglit ginbuhat han mga anak ni Jacob sumala han iginsugo niya ha ira;
Genesis,50,13,"ira gindara an iya lawas ngadto ha Canaan, ngan iginlubong ini didto han lungib ha Macpela ha sinirangan han Mamre, didto han uma nga ginpalit ni Abraham kan Efron nga Hiteohanon para hin lubnganan."
Genesis,50,14,"Katapos iglubong ni Jose an iya amay, binmalik hiya ngadto ha Ehipto upod an iya kabugtoan ngan an ngatanan nga inmupod ha iya han paglubong."
Genesis,50,15,"Han patay na an amay nira, nagsiring an kabugtoan ni Jose, “Ano daw la kon nagdudumot pa ha aton hi Jose, ngan naghunahuna hin pagbulos ha aton, tungod han ngatanan nga karat-an nga aton ginbuhat ha iya?”"
Genesis,50,16,"Sanglit nagpadara hira kan Jose hini nga mensahe: “Han waray pa kamamatay an aton amay,"
Genesis,50,17,"ginsiring kami niya hin paghangyo ha imo, ‘Pasayloa gud an sala nga ginbuhat han imo kabugtoan han pagbuhati nira ha imo hin maraot.’ Yana, pasayloa intawon kami han karat-an nga ginbuhat namon nga mga surugoon han Dyos han imo amay.” Nagtangis hi Jose han pakakarawat niya hini nga mensahe."
Genesis,50,18,"Niyan nagkaabot an iya kabugtoan ngahaw ngan nanhapa ha iya atubangan. Nagsiring hira, “Aanhi kami ha imo atubangan sugad nga imo mga oripon.”"
Genesis,50,19,"Kundi nagsiring ha ira hi Jose, “Ayaw kamo kahadlok. Diri ako makakahimo hin pagsaliwan han Dyos."
Genesis,50,20,"Naglarang kamo hin pagbuhat hin maraot kontra ha akon, kundi ginhimo ini han Dyos nga kaupayan basi matalwas an mga kinabuhi hin damo nga mga tawo nga buhi pa yana nga adlaw tungod han nahinabo."
Genesis,50,21,Waray niyo sadang kahadlokan. Pagmamangnoan ko kamo ngan an iyo mga anak.” Sanglit iya ginpasarig hira pinaagi hin maloloy-on nga mga pulong nga nakabantad han ira mga kasingkasing.
Genesis,50,22,Nagpadayon hi Jose hin pag-ukoy didto ha Ehipto upod han panimalay han iya amay; 110 na an iya panuigon han kamatay niya.
Genesis,50,23,Nahiabot pa hiya han mga anak ngan mga apo ni Efraim. Nahiabot pa liwat hiya hin pagkarawat ngadto han iya panimalay han mga anak ni Maquir nga anak ni Manases.
Genesis,50,24,"Nagsiring hiya ha iya kabugtoan, “Mapatay na ako, kundi waray ruhaduha nga pagmamangnoan gud kamo han Dyos, ngan pagagawson kamo tikang hini nga tuna ngadto han tuna nga iginsumpa niya kanda Abraham, Isaac, ug Jacob.”"
Genesis,50,25,"Niyan ginhangyo ni Jose an iya mga tawo hin pagsumpa. Nagsiring hiya, “Pagsaari ako niyo nga kon pagdad-on na kamo han Dyos ngadto hito nga tuna, pagdadad-on man niyo ngadto an akon lawas.”"
Genesis,50,26,"Sanglit namatay hi Jose didto ha Ehipto ha panuigon nga 110. Ira gin-embalsamar an iya lawas, ngan iginsulod ini dida hin usa nga lungon."

book,chapter,verse_number,text
Genesis,1,1,"Sa kapinonan, kan lalangon nin Dios an kalangitan asin an daga,"
Genesis,1,2,an kinaban mayo nin ano man na porma saka laog. An nag-aalimbukay na kadagatan na minatahob kaini napapatos nin kadikloman asin an espiritu nin Dios naghihiro sa ibabaw kan katubigan.
Genesis,1,3,"Nagboot an Dios, “Magkaigwa nin liwanag,” asin nagkaigwa nin liwanag."
Genesis,1,4,Nahiling nin Dios na marahay an liwanag. Isinuhay niya an liwanag sa kadikloman
Genesis,1,5,"dangan inapod niyang “Aldaw” an liwanag, asin an kadikloman inapod niyang “Banggi.” Nagkahapon dangan nagkaaga: an enot na aldaw."
Genesis,1,6,"Dangan nagboot an Dios, “Magkaigwa nin kahiwasan na masuhay kan katubigan tanganing mamugtak ini sa duwang lugar.”"
Genesis,1,7,Nangyari ini. Ginibo nin Dios an kahiwasan na nagsuhay kan tubig na nasa irarom sa tubig na nasa ibabaw.
Genesis,1,8,An kahiwasan inapod niyang “Kalangitan.” Nagkahapon dangan nagkaaga: an ikaduwang aldaw.
Genesis,1,9,"Dangan nagboot an Dios, “Magkatiripon sa saro sanang lugar an katubigan sa irarom kan kalangitan tanganing mahiling an mamarang kadagaan,” asin ini nangyari."
Genesis,1,10,"An mamarang kadagaan inapod niyang “Daga,” asin an nagkatiripon na katubigan inapod niyang “Dagat.” Nahiling nin Dios na ini marahay."
Genesis,1,11,"Dangan nagboot siya, “Magkaigwa sa daga kan gabos na klase nin tinanom na nagtatao nin banhi asin nin kahoy na nagtatao nin bunga.” Nangyari ini."
Genesis,1,12,"Kaya nagtaralubo sa daga an gabos na klase nin tinanom asin kahoy, saka nahiling nin Dios na ini marahay."
Genesis,1,13,Nagkahapon dangan nagkaaga: an ikatolong aldaw.
Genesis,1,14,"Dangan nagboot an Dios, “Magtunga sa kalangitan an mga ilaw tanganing masuhay an aldaw sa banggi, asin tanganing maaraman kun nuarin mapoon an mga aldaw, an mga taon patin an mga panahon."
Genesis,1,15,Magliliwanag an mga ini sa kalangitan tanganing magtao nin liwanag sa daga.” Nangyari ini.
Genesis,1,16,Kaya ginibo nin Dios an duwang darakulang ilaw: an aldaw na masakop kan bilog na maghapon asin an bulan na masakop kan bilog na banggi; ginibo man niya an mga bitoon.
Genesis,1,17,"Ibinugtak niya sa kalangitan an mga ilaw tanganing magtao nin liwanag sa daga,"
Genesis,1,18,"magsakop kan aldaw saka banggi, asin magsuhay kan liwanag sa kadikloman. Nahiling nin Dios na ini marahay."
Genesis,1,19,Nagkahapon dangan nagkaaga: an ikaapat na aldaw.
Genesis,1,20,"Dangan nagboot an Dios, “Magkaigwa nin manlaen-laen na may buhay an katubigan asin nin manlaen-laen na gamgam an kaitaasan.”"
Genesis,1,21,"Kaya linalang nin Dios an mga darakula saka makangirhat na linalang sa katubigan, an gabos na nabubuhay diyan asin an gabos na klase nin gamgam. Nahiling nin Dios na ini marahay."
Genesis,1,22,"Benendisyonan niya ini gabos asin tinaraman, “Magdakul kamo asin panoon nindo an kadagatan asin magdakul man an mga gamgam sa daga.”"
Genesis,1,23,Nagkahapon dangan nagkaaga: an ikalimang aldaw.
Genesis,1,24,"Dangan nagboot an Dios, “Magkaigwa sa daga kan gabos na hayop: manso asin lalaw, dakula saka sadit,”—asin nangyari ini."
Genesis,1,25,Kaya ginibo nin Dios ini gabos asin nahiling niya na ini marahay.
Genesis,1,26,"Dangan nagtaram an Dios, “Ngunyan gibohon ta an katawohan sa satong ladawan; gibohon ta sindang arog sato. Magkakaigwa sinda nin kapangyarihan sa mga sira, sa mga gamgam, asin sa gabos na hayop, manso man o lalaw, dakula man o sadit.”"
Genesis,1,27,Kaya linalang nin Dios an katawohan siring sa saiyang ladawan; linalang niya sindang lalaki asin babae.
Genesis,1,28,"Benendisyonan niya sinda dangan tinaraman, “Magmabinunga asin magdakul kamo; panoon nindo an bilog na kinaban asin pamahalaan iyan. Magkaigwa kamo nin kapangyarihan sa mga sira, sa mga gamgam asin sa gabos na hayop."
Genesis,1,29,Itinatao ko saindo an gabos na klase nin tinanom na nagtatao nin banhi asin nin mga kahoy na nagtatao nin bunga; iyan an saindong magigin pagkakan.
Genesis,1,30,"Sa gabos na hayop asin gamgam, itinatao ko an mga doot saka an mga madahon na tinanom, bilang pagkakan.” Nangyari ini."
Genesis,1,31,Nahiling nin Dios na an gabos niyang ginibo orog karahay. Nag-aga dangan naghapon–iyo idto an ikaanom na aldaw.
Genesis,2,1,Kaya nahaman an kalangitan asin an daga.
Genesis,2,2,"Kan matapos nin Dios an gabos niyang gibo, nagpahingalo siya sa ikapitong aldaw."
Genesis,2,3,"Kaya benendisyonan niya asin pinabanal an ikapitong aldaw, huli ta sa aldaw na iyan nagpahingalo siya sa gabos niyang gibo nin paglalang."
Genesis,2,4,"Siring kaini an pagkalalang kan kalangitan asin kan daga. Kan gibohon nin Kagurangnan Dios an kalangitan asin an daga,"
Genesis,2,5,"mayo nin ano man na tinanom asin banhi na nagtalubo sa ibabaw nin daga, huli ta dai pa niya pinapauran asin mayo pa nin mag-aataman;"
Genesis,2,6,alagad an tubig hale sa irarom kan daga iyo an nakakadumog sa daga.
Genesis,2,7,Dangan nagkua nin kabokabo hale sa daga an Kagurangnan Dios; pinorma niyang tawo asin hinangosan sa dungo kan hinangos nin buhay asin an tawo nagin sarong buhay na linalang.
Genesis,2,8,"Dangan nagbugtak an Kagurangnan Dios nin sarong tatamnan sa Eden sa parteng sirangan, asin duman niya ibinugtak an tawo na saiyang ginibo."
Genesis,2,9,"Pinatalubo niya duman an manlaen-laen na kahoy na magayon paghilingon asin nagtatao nin masiram na bunga. Sa tahaw kan tatamnan idtoon an kahoy na nagtatao nin buhay, saka an kahoy na nagtatao nin pakaaram kan marahay asin kan maraot."
Genesis,2,10,May sarong salog na nagbubulos sa Eden asin nagpapatubig kan tatamnan; pakaluwas sa Eden minasanga ini asin nagigin apat na salog.
Genesis,2,11,An enot iyo an Pison; minabulos ini sa palibot kan daga nin Havila.
Genesis,2,12,"Digdi makukua an purong bulawan, an mga pambihirang pahamot asin mga batong oniks."
Genesis,2,13,An ikaduwa iyo an Gihon na minabulos sa palibot kan daga nin Cus
Genesis,2,14,An ikatolo iyo an Tigris na minabulos sa sirangan kan Asiria asin an ikaapat iyo an Eufrates.
Genesis,2,15,Dangan ibinugtak nin Kagurangnan Dios an tawo sa tatamnan nin Eden tanganing pangatamanon asin bantayan ini.
Genesis,2,16,"Tinaraman niya an tawo, “Pwede mong kakanon an bunga kan arin man na kahoy digdi"
Genesis,2,17,"alagad dai ka nanggad magkakan kan bunga kan kahoy nin pakaaram kan marahay asin kan maraot; sa oras na magkakan ka, magagadan ka.”"
Genesis,2,18,"Dangan nagtaram an Kagurangnan Dios, “Bakong marahay na magsolo-solo an tawo. Magibo ako nin sarong maninigong kaibahan niya na makakatabang saiya.”"
Genesis,2,19,Hale sa daga ginibo nin Kagurangnan Dios an gabos na hayop asin gamgam dangan dinara niya an mga ini sa tawo tanganing ngaranan; an inginaran sainda iyo na an pag-apod sainda.
Genesis,2,20,Kaya nginaranan kan tawo an gabos na gamgam asin hayop alagad dai siya nakakua nin sarong maninigong kaibahan na makakatabang saiya.
Genesis,2,21,"Kaya pinatorog nin Kagurangnan Dios an tawo asin mantang torog pa ini, kuminua siya nin sarong gusok dangan isinara niya an laman."
Genesis,2,22,Guminibo siya nin sarong babae hale sa gusok asin dinara niya ini sa lalaki.
Genesis,2,23,"Dangan nagsabi an lalaki, “Ini nanggad an tolang kan sakong tolang asin an laman kan sakong laman. Aapodon siyang ‘Babae’ huli ta kinua siya hale sa lalaki.”"
Genesis,2,24,"Kaya babayaan nin lalaki an saiyang ama saka ina dangan masaro sa saiyang agom na babae, asin sindang duwa magigin saro."
Genesis,2,25,"An lalaki asin babae parehong huba, alagad dai sinda nasopog."
Genesis,3,1,"Sa gabos na hayop na ginibo nin Kagurangnan Dios, an halas an pinakatuso. Hinapot kan halas an babae, “Totoo mananggad na tinaraman kamo nin Dios na dai magkakan kan bunga kan arin man na kahoy sa laog kan tatamnan?”"
Genesis,3,2,"Nagsimbag an babae, “Pwede ming kakanon an bunga kan arin man na kahoy sa laog kan tatamnan"
Genesis,3,3,"alagad tinaraman kami nin Dios na dai nanggad kami magkakan o magdotdot kan bunga kan kahoy sa tahaw kan tatamnan; kun gibohon mi iyan, magagadan kami.”"
Genesis,3,4,"Alagad nagsimbag an halas, “Bakong totoo iyan; dai kamo magagadan."
Genesis,3,5,"Itinaram iyan nin Dios huli ta aram niya na sa oras na kumakan kamo kaiyan, makakaarog kamo sa Dios asin maaaraman na nindo an marahay asin an maraot.”"
Genesis,3,6,Nahiling kan babae na magayon an kahoy asin garo masiram pagkakanon an bunga kaini patin naisip niya na an kahoy makakatao nin kadonongan. Kaya kuminua siya kan bunga dangan kuminakan. Dangan tinawan man niya an saiyang agom asin kuminakan man ini.
Genesis,3,7,"Pakatapos nindang magkakan, nagkaigwa sinda nin pakasabot, asin naaraman ninda na sinda huba; kaya nagtahi sinda nin mga dahon kan higera dangan ginibo ninda ining pantahob sa saindang hawak."
Genesis,3,8,"Kan hapon na idto nadangog nindang naglalakaw sa tatamnan an Kagurangnan Dios, kaya nagtago sinda sa kakahoyan."
Genesis,3,9,"Alagad inapod nin Kagurangnan Dios an lalaki, “Haen ka?”"
Genesis,3,10,"Nagsimbag siya, “Nadangog taka sa tatamnan; natakot ako kaya nagtago ako huli ta huba ako.”"
Genesis,3,11,“Siisay an nagsabi saimo na huba ka?” an hapot nin Dios. “Nagkakan ka kan bunga kan kahoy na ipinapangalad ko?”
Genesis,3,12,"Nagsimbag an lalaki, “An babaeng itinao mo tanganing magin kaibahan ko iyo an nagtao sako kan bunga, kaya nagkakan ako.”"
Genesis,3,13,"Hinapot nin Kagurangnan Dios an babae, “Tano ta ginibo mo ini?” Nagsimbag an babae, “Dinaya ako kan halas kaya nagkakan ako.”"
Genesis,3,14,"Dangan tinaraman nin Kagurangnan Dios an halas, “Huli ta ginibo mo ini, isinusumpa taka sa gabos na hayop. Poon ngunyan magkakamang ka asin kabokabo an saimong kakakanon sa bilog mong pagkabuhay."
Genesis,3,15,"Papag-iwalon ko kamo asin an babae; an saimong banhi asin an saiyang banhi: roronoton kaini an saimong payo, asin hahampakon mo an saiyang bool.”"
Genesis,3,16,"Dangan tinaraman niya an babae, “Dadagdagan ko an kulog na titioson mo sa saimong pagbados asin pag-aki. Alagad, dai mawawara an saimong pagmawot para sa saimong agom asin siya an saimong pagkukuyogon.”"
Genesis,3,17,"Pakatapos, tinaraman niya si Adan, “Huli ta dinangog mo an saimong agom asin nagkakan ka kan bunga na dai ko saimo ipinapakakan, isinusumpa ko an daga huli saimo. Kaipuhan na maglapigot ka sa pagtrabaho sa bilog mong buhay tanganing magkaigwa ka nin pagkakan."
Genesis,3,18,"Matalubo sa daga an mga doot saka mga tonok, asin mapipiritan kang magkakan nin mga tinanom sa kadlagan."
Genesis,3,19,"Magpapatagdo ka nin ganot tanganing mapabunga nin anoman an daga, sagkod na ika magadan. Ginibo ka sa kabokabo nin daga kaya sa kabokabo ka mabalik.”"
Genesis,3,20,"Eva an inginaran ni Adan sa saiyang agom, huli ta siya an ina kan gabos na tawo."
Genesis,3,21,"An Kagurangnan Dios naggibo nin mga gubing hale sa anit nin mga hayop para ki Adan asin sa agom kaini, dangan ginubingan niya sinda."
Genesis,3,22,"Dangan nagtaram an Kagurangnan Dios, “Ngunyan, arog na satuya an tawo: aram na niya an marahay asin an maraot. Kaipuhan dai na siya makakakan kan bunga kan kahoy na nagtatao nin buhay, asin mabuhay sagkod lamang.”"
Genesis,3,23,Kaya pinaluwas siya nin Kagurangnan Dios sa tatamnan nin Eden asin pinapag-oma kan daga na ginikanan niya.
Genesis,3,24,Dangan nagbugtak an Kagurangnan Dios nin mga kerubin sa sirangan na parte kan tatamnan asin nin sarong naglalaad na espada na nagbibirik sa gabos na direksyon tanganing magbantay kan dalan pasiring sa kahoy nin buhay.
Genesis,4,1,"Dinorogan ni Adan si Eva na saiyang agom asin nagbados ini dangan nangaki nin lalaki. Nagsabi an babae, “Huli sa tabang nin Kagurangnan , nakakua ako nin aking lalaki.” Kaya nginaranan niya ini nin Cain."
Genesis,4,2,"Dai nahaloy nangaki pa siya nin saro pang lalaki, si Abel. Siya nagin sarong pastor nin mga karnero alagad si Cain sarong paraoma."
Genesis,4,3,Uminabot an panahon na nagdara si Cain kan kabtang kan saiyang ani tanganing idolot sa Kagurangnan .
Genesis,4,4,"Nagdara man si Abel kan enot na ogbon kan saiyang mga karnero, binuno ini, dangan idinolot an mga pinakamarahay na kabtang. Nawilihan nin Kagurangnan si Abel asin an saiyang dolot"
Genesis,4,5,alagad dai niya inako si Cain saka an dolot kaini. Kaya naanggot nin marahay si Cain asin nagmorosdot siya.
Genesis,4,6,"Hinapot nin Kagurangnan si Cain, “Tano ta anggot ka asin nagmomorosdot?"
Genesis,4,7,"Kun tama an ginibo mo, inako ko kuta an dolot mo alagad nin huli ta maraot an ginibo mo, an kasalan naghihipa sa saimong pintoan. Gusto kang paghadean kaiyan, alagad kaipuhan daogon mo.”"
Genesis,4,8,"Dangan sinabihan ni Cain si Abel, “Magduman kita sa kaomahan.” Kan yaon na sinda duman, ginadan ni Cain an saiyang tugang na si Abel."
Genesis,4,9,"Hinapot nin Kagurangnan si Cain, “Haen si Abel na saimong tugang?” Nagsimbag siya, “Dai ko aram. Ano ako, paraataman kan sakong tugang?”"
Genesis,4,10,"Dangan nagtaram an Kagurangnan , “Tano ta ginibo mo an makangirhat na bagay na ini? An tingog kan dugo kan tugang mo nag-aagrangay sako hale sa irarom kan daga, naghahagad nin pagbalos."
Genesis,4,11,Ngunyan mapapasaimo an sumpa kan daga na nag-ako kan dugo kan saimong tugang na ginadan mo.
Genesis,4,12,"Kun magtanom ka, mayo kang aanihon; ika magigin sarong paradulag asin sarong lagalag sa kinaban.”"
Genesis,4,13,"Nagsimbag si Cain sa Kagurangnan , “Magabat nin marahay an padusang ini para sako."
Genesis,4,14,Pinapahale mo na ako sa dagang ini asin sa atubang mo. Magigin paradulag pa ako asin lagalag sa kinaban; gagadanon ako kan siisay man na makanumpong sako.”
Genesis,4,15,"Alagad nagsimbag an Kagurangnan , “Dai. Pitong buhay an magigin kabayadan kan siisay man na gumadan saimo.” Kaya binugtakan nin Kagurangnan si Cain nin sarong tanda bilang patanid sa kiisay man na makasabat saiya tanganing dai siya paggadanon."
Genesis,4,16,"Dangan naghale si Cain sa atubang nin Kagurangnan asin nag-erok sa daga kan Nod, sa sirangan nin Eden."
Genesis,4,17,Si Cain asin an saiyang agom nangaki dangan nginaranan ninda siyang Enoc. Nagpatindog si Cain nin sarong syudad asin inapod man na Enoc sosog sa ngaran kan saiyang aki.
Genesis,4,18,Si Enoc an ama ni Irad na ama ni Mehujael. Si Mehujael an ama ni Metusael na nagin ama ni Lamec.
Genesis,4,19,Duwa an nagin agom ni Lamec—si Ada asin si Zilla.
Genesis,4,20,Inaki ni Ada si Jabal na ginikanan kan mga paraataman nin mga hayop asin kan mga nag-eerok sa tolda.
Genesis,4,21,An tugang niyang si Jubal iyo an ginikanan kan mga paratugtog nin arpa asin nin plawta.
Genesis,4,22,"Inaki ni Zilla si Tubal-cain, na paragibo kan manlaen-laen na kasangkapan na bronse asin lansang. An tugang na babae ni Tubal-cain iyo si Naama."
Genesis,4,23,"Sinabihan ni Lamec an saiyang mga agom “Pagdangog kamo, Ada asin Zilla: Guminadan ako nin sarong hoben huli ta kinulogan niya ako."
Genesis,4,24,"Kun pitong buhay an kabayadan kan buhay ni Cain, Setenta y syeteng buhay an katimbang kan buhay ko.”"
Genesis,4,25,"Nagkaigwa pa nin aki si Adan asin an saiyang agom. Nagsabi si Eva, “Tinawan ako nin Dios nin aki na kasalihid ni Abel na ginadan ni Cain.” Kaya an aki nginaranan niyang Set."
Genesis,4,26,"Nagkaigwa nin aking lalaki si Set na nginaranan niyang Enos. Sa panahon na iyan, an mga tawo nagpoon nang mag-apod sa ngaran nin Kagurangnan ."
Genesis,5,1,"Iyo ini an mga kapagarakian ni Adan. (Kan lalangon nin Dios an katawohan, ginibo niya sindang arog sa saiya."
Genesis,5,2,"Linalang niya sindang lalaki asin babae, benendisyonan, dangan nginaranan, “Katawohan.”)"
Genesis,5,3,"Kan syento treynta na an edad ni Adan, nagkaigwa siya nin aking lalaki na arog saiya. Nginaranan niya ining Set."
Genesis,5,4,Dangan nabuhay pa si Adan sa laog nin otso syentos na taon asin nagkaigwa pa nin ibang aking lalaki saka babae
Genesis,5,5,bago siya nagadan sa edad na nwebe syentos treyntang taon.
Genesis,5,6,"Kan syento singko na an edad ni Set, nagkaigwa siya nin aking lalaki na iyo si Enos."
Genesis,5,7,Dangan nabuhay pa si Set sa laog nin otso syentos syeteng taon asin nagkaigwa pa nin ibang mga aki
Genesis,5,8,bago siya nagadan sa edad na nwebe syentos doseng taon.
Genesis,5,9,"Kan nubentang taon na an edad ni Enos, nagkaigwa siya nin aking lalaki na iyo si Kenan."
Genesis,5,10,Dangan nabuhay pa siya sa laog nin otso syentos kinseng taon asin nagkaigwa pa nin ibang mga aki
Genesis,5,11,bago siya nagadan sa edad na nwebe syentos singkong taon.
Genesis,5,12,"Kan setenta na an edad ni Kenan, nagkaigwa siya nin aking lalaki na iyo si Mahalalel."
Genesis,5,13,Dangan nabuhay pa siya sa laog nin otso syentos kwarentang taon asin nagkaigwa pa nin ibang mga aki
Genesis,5,14,bago siya nagadan sa edad na nwebe syentos dyes na taon.
Genesis,5,15,"Kan sesenta y singko na an edad ni Mahalalel, nagkaigwa siya nin aking lalaki na iyo si Jared."
Genesis,5,16,Dangan nabuhay pa siya nin otso syentos treyntang taon asin nagkaigwa pa nin ibang mga aki
Genesis,5,17,bago nagadan sa edad na otso syentos nubenta y singkong taon.
Genesis,5,18,"Kan syento sesenta y dos na an edad ni Jared, nagkaigwa siya nin aking lalaki na iyo si Enoc."
Genesis,5,19,Dangan nabuhay pa siya sa laog nin otso syentos na taon asin nagkaigwa pa nin ibang mga aki
Genesis,5,20,bago nagadan sa edad na nwebe syentos sesenta y dos na taon.
Genesis,5,21,"Kan sesenta y singko na an edad ni Enoc, nagkaigwa siya nin aking lalaki na iyo si Metusela."
Genesis,5,22,Dangan nabuhay pa siya nin tres syentos na taon sa kaibahan nin Dios asin nagkaigwa pa nin ibang mga aki.
Genesis,5,23,Nabuhay siya sagkod sa edad na tres syentos sesenta y singkong taon.
Genesis,5,24,"Naglakaw si Enoc sa kaibahan nin Dios dangan nawara siya, huli ta kinua siya nin Dios."
Genesis,5,25,"Kan syento otsenta y syeteng taon na an edad ni Metusela, nagkaigwa siya nin aking lalaki na iyo si Lamec."
Genesis,5,26,Dangan nabuhay pa siya nin syete syentos otsenta y dos na taon asin nagkaigwa pa nin ibang mga aki
Genesis,5,27,bago nagadan sa edad na nwebe syentos sesenta y nwebeng taon.
Genesis,5,28,"Kan syento otsenta y dos na an edad ni Lamec, nagkaigwa siya nin sarong aking lalaki."
Genesis,5,29,"Nagsabi siya, “Hale sa dagang isinumpa nin Kagurangnan , an aking ini madara sato nin kaginhawahan sa gabos nyatong kapagalan”; kaya Noe an inginaran niya sa aki."
Genesis,5,30,Nabuhay pa si Lamec sa laog nin kinyentos nubenta y singkong taon asin nagkaigwa pa nin ibang aki.
Genesis,5,31,Nagadan siya sa edad na syete syentos setenta y syeteng taon.
Genesis,5,32,"Kinyentos na an edad ni Noe kan siya nagkaigwa nin tolong aking lalaki, si Sem, si Ham asin si Jafet."
Genesis,6,1,"Kan magpoon nang magdakul an katawohan sa bilog na kinaban, asin kan nag-araki na sinda nin mga babae,"
Genesis,6,2,"nahiling kan mga aki nin Dios na magagayon an mga aking babae kan mga tawo, kaya inagom ninda an saindang nagustohan."
Genesis,6,3,"Dangan nagtaram an Kagurangnan , “Dai ko tutugotan na mabuhay sagkod lamang an tawo; siya may kagadanan. Poon ngunyan, sagkod sana sa syento beynteng taon an magigin buhay niya.”"
Genesis,6,4,"Sa mga aldaw na idto asin sa mga nagsunod pang panahon, nagkaigwa nin mga higante sa kinaban. An mga ini an nagin aki kan mga aking babae kan mga tawo asin kan mga aki nin Dios; sinda an mga bantog saka makokosog na mga tawo kan enot na panahon."
Genesis,6,5,"Kan nahiling nin Kagurangnan an kadakulaan kan karatan kan mga tawo sa kinaban asin an karigsokan kan saindang kaisipan sa gabos na panahon,"
Genesis,6,6,nagmondo siya saka nagbasol kun tadaw ta ginibo pa niya an mga tawo dangan ibinugtak sa daga.
Genesis,6,7,"Kaya nagtaram siya, “Paparaon ko ining mga tawo na sakong linalang asin an mga hayop patin an mga gamgam, huli ta nagbabasol ako kun tadaw ta ginibo ko pa sinda.”"
Genesis,6,8,Alagad nawilihan nin Kagurangnan si Noe.
Genesis,6,9,"Iyo ini an istorya ni Noe. Nagkaigwa siya nin tolong aking lalaki: si Sem, si Ham asin si Jafet."
Genesis,6,10,Si Noe iyo sana an matanos na tawo kan panahon niya. Naglakaw siya sa kaibahan nin Dios;
Genesis,6,11,alagad an ibang tawo maraot sa atubang nin Dios asin an daga napano kan saindang kadahasan.
Genesis,6,12,Nahiling nin Dios na an daga pano nin karatan huli sa maraot na pamumuhay kan mga tawo.
Genesis,6,13,"Nagtaram an Dios ki Noe, “Nagdesider na akong paraon an katawohan huli ta an daga pano na nin kadahasan huli sainda."
Genesis,6,14,"Gumibo ka nin arka sa kahoy na goper na igwa nin sukol na syento treynta y tres metros an laba, beynte y dos metros an lakbang asin trese metros an langkaw."
Genesis,6,15,Gibohan mo nin mga kwarto saka lahidan mo nin aspalto an laog asin an luwas kan arka.
Genesis,6,16,Bugtakan mo nin atop an arka asin gibohan mo nin laogan nin saldang na kwarenta y kwatro sentimetros sa pagultanan kan atop asin kan lanob. Gibohon mong tolong eskalon an arka asin bugtakan mo nin pintoan sa gilid.
Genesis,6,17,"Papadarahan ko nin baha an bilog na kinaban tanganing gadanon an gabos na may buhay. Magagadan an gabos na yaon sa daga,"
Genesis,6,18,"alagad makikipagtipan ako saimo. Lumaog ka sa arka kaiba an saimong agom, an mga aki mong lalaki asin an saindang mga agom."
Genesis,6,19,"Ilaog mo diyan an gabos na igwa nin buhay,"
Genesis,6,20,sarong lalaki asin sarong babae kan lambang klase nin hayop asin gamgam tanganing magkaburuhay sinda.
Genesis,6,21,Magdara ka nin manlaen-laen na kakanon para saindo asin para sa mga hayop.”
Genesis,6,22,Ginibo ni Noe an gabos na ipinagboot saiya nin Dios.
Genesis,7,1,"Tinaraman nin Kagurangnan si Noe, “Lumaog ka sa arka kaiba an bilog mong pamilya huli ta ika sana an nahiling kong naggigibo nin matanos sa henerasyon na ini."
Genesis,7,2,"Magdara ka nin pitong pades, sarong lalaki asin sarong babae, kan lambang klase nin malinig na hayop alagad saro sanang pades kan maating hayop."
Genesis,7,3,Magdara ka man nin pitong pades kan lambang klase nin gamgam. Giboha ini tanganing mabuhay asin magdakul giraray sa daga an gabos na klase nin hayop asin gamgam.
Genesis,7,4,"Huli ta pitong aldaw poon ngunyan, papauranon ko sa laog nin kwarentang aldaw asin banggi tanganing mawara an gabos na nabubuhay na ginibo ko.”"
Genesis,7,5,Sinunod ni Noe an gabos na ipinagboot saiya nin Kagurangnan .
Genesis,7,6,"Kan magbaha sa kinaban, seis syentos na taon na an edad ni Noe."
Genesis,7,7,"Luminaog siya sa arka, kaiba an saiyang agom, an saiyang mga aki asin mga manugang, sa pagdulag sa baha."
Genesis,7,8,"Kaiba man ni Noe sa arka an sarong lalaki asin sarong babae kan lambang klase nin hayop asin gamgam,"
Genesis,7,9,"malinig man o maati, siring sa pagboot nin Kagurangnan ."
Genesis,7,10,"Dangan pakalihis nin pitong aldaw, uminabot an baha."
Genesis,7,11,"Kan ikadyes y syeteng aldaw kan ikaduwang bulan, kan an edad ni Noe seis syentos na taon na, nagpurutok an gabos na burabod nin tubig sa irarom kan daga, asin nagkaburuksan an mga bintana kan kalangitan,"
Genesis,7,12,kaya nag-uran sa kinaban sa laog nin kwarentang aldaw asin banggi.
Genesis,7,13,"Kan aldaw na iyan luminaog sa arka si Noe asin an saiyang agom kaiba an saindang mga aki na si Sem, si Ham asin si Jafet sagkod an saindang mga agom."
Genesis,7,14,"Kaiba man ninda an gabos na klase nin hayop, manso asin lalaw, dakula asin sadit, saka an gabos na klase nin gamgam."
Genesis,7,15,Sarong lalaki asin sarong babae kan lambang klase nin linalang na may buhay an naglaog sa arka kaiba ni Noe
Genesis,7,16,siring sa ipinagboot nin Dios. Dangan sinerahan nin Kagurangnan an pinto kan arka.
Genesis,7,17,Nagpadagos an pagbaha sa laog nin kwarentang aldaw dangan naghararom an tubig sagkod na luminataw an arka.
Genesis,7,18,Padagos an pagrarom kan tubig alagad naglataw-lataw sana an arka sa ibabaw kan katubigan.
Genesis,7,19,Naghararom pa an tubig sagkod na matahoban an pinakahalangkaw na bukid;
Genesis,7,20,nagpadagos pa sa pagrarom an tubig sagkod na malabawan kaini nin pitong metros an alitoktok kan mga bukid.
Genesis,7,21,"Daing natadang may buhay sa kinaban—nagkagaradan an lambang gamgam, hayop asin tawo."
Genesis,7,22,An gabos sa kinaban na naghahangos nagkagaradan.
Genesis,7,23,"Tinunaw nin Kagurangnan an gabos na nabubuhay sa kinaban—mga tawo, hayop asin gamgam. Si Noe sana asin an mga kaibahan niya sa arka an nagkatarada."
Genesis,7,24,An tubig nagdanay sa ibabaw nin daga sa laog nin syento singkwentang aldaw.
Genesis,8,1,Dai nalingawan nin Dios si Noe asin an gabos na hayop na kaibahan niya sa arka; pinahoyop niya an doros asin nagpoon magkulpa an tubig.
Genesis,8,2,"Naserahan na an mga burabod nin tubig sa irarom kan daga asin an mga bintana sa kalangitan. Nag-ontok an pag-uran,"
Genesis,8,3,dangan dikit-dikit na nag-ina an tubig sa laog nin syento singkwentang aldaw.
Genesis,8,4,"Sa ikadyes y syeteng aldaw kan ikapitong bulan, an arka suminadsad sa ibabaw kan kabukidan kan Ararat."
Genesis,8,5,"Nagpadagos sa pag-ibaba an tubig kaya sa enot na aldaw kan ikasampolong bulan, nahiling na an mga alitoktok kan kabukidan."
Genesis,8,6,"Pakalihis nin kwarentang aldaw, binukasan ni Noe an bintana kan arka"
Genesis,8,7,dangan pinalayog an sarong uwak. Dai ini nagbalik kundi palibot-libot na naglayog sagkod na naghubas an tubig.
Genesis,8,8,Sunod na pinalayog ni Noe an sarong salampati tanganing aramon kun kulpa na an tubig;
Genesis,8,9,"alagad nin huli ta natatahoban pa nin tubig an bilog na daga, mayo ini nin nakuang matogdonan. Nagbalik sa arka an salampati dangan dinakop ni Noe asin ilinaog giraray."
Genesis,8,10,Pinalihis ni Noe an pito pang aldaw dangan pinalayog niya giraray an salampati.
Genesis,8,11,"Pagkabanggi, nagbalik saiya an salampati na may darang bagong dahon nin oliba sa saiyang tuka. Kaya naaraman ni Noe na kulpa na an tubig."
Genesis,8,12,Pinalihis ni Noe an pito pang aldaw dangan pinalayog niya giraray an salampati. Dai na ini nagbalik.
Genesis,8,13,"Kan seis syentos unong taon na an edad ni Noe, sa enot na aldaw kan primerong bulan, hubas na an tubig. Hinale ni Noe an tahob kan arka dangan tuminanaw sa palibot, asin nahiling niya na nagpoon nang magmara an daga."
Genesis,8,14,"Kaya sa ikabeynte y syeteng aldaw kan ikaduwang bulan, mamara na an bilog na daga."
Genesis,8,15,"Tinaraman nin Dios si Noe,"
Genesis,8,16,"“Magluwas na kamo sa arka; ika, an saimong agom, an saimong mga aking lalaki asin an saindang mga agom."
Genesis,8,17,Iluwas man nindo an mga gamgam asin mga hayop tanganing magdakul dangan maglakop sinda sa bilog na daga.”
Genesis,8,18,"Kaya nagluwas sa arka si Noe kaiba an saiyang agom, an saindang mga aking lalaki patin an mga agom kaini."
Genesis,8,19,Dangan grupo-grupong nagruluwas man sa arka an gabos na hayop asin gamgam sosog sa manlaen-laen na klase ninda.
Genesis,8,20,Guminibo si Noe nin altar para sa Kagurangnan ; pakatapos kuminua siya nin saro hale sa manlaen-laen na klase kan malinig na hayop asin gamgam dangan tinutong niyang bilog an mga ini sa altar bilang dolot.
Genesis,8,21,"Nawilihan nin Kagurangnan an parong kan dolot asin nagsaboot siya, “Dai ko na nanggad susumpaon an kinaban huli sa gibo nin tawo; aram kong maraot an kaisipan kan tawo poon pagkaniaki niya. Dai ko na nanggad paparaon an gabos na nabubuhay arog kan ginibo ko."
Genesis,8,22,"Sagkod na yaon pa an kinaban, magkakaigwa nin panahon nin pagtanom asin pag-ani, nin lipot asin init, nin tig-init asin tig-uran, nin aldaw asin banggi.”"
Genesis,9,1,"Benendisyonan nin Dios si Noe asin an saiyang mga aking lalaki dangan tinaraman, “Magkaigwa kamo nin dakul na mga aki tanganing an saindong kapagarakian makalakop sa bilog na daga."
Genesis,9,2,"An gabos na hayop, gamgam asin sira mabubuhay na igwa nin pagkatakot saindo. Gabos sinda mapapasairarom kan saindong kapangyarihan."
Genesis,9,3,Itatao ko saindo bilang kakanon an lambang linalang na may buhay kaiba an mga berdeng tinanom. Itinatao ko saindo an gabos.
Genesis,9,4,Alagad dai nanggad kamo magkakan nin karne na igwa pang dugo; ipinapangalad ko iyan huli ta an buhay yaon sa dugo.
Genesis,9,5,Papadusahan ko an siisay man na maggadan nin tawo. Kagadanan an padusa sa hayop man o tawo na makagadan nin tawo.
Genesis,9,6,"An tawo ginibo sa ladawan nin Dios, kaya an siisay man na gumadan sa kapwa niya tawo, gagadanon man kan saiyang kapwa."
Genesis,9,7,“Kaipuhan na magkaigwa kamo nin dakul na aki tanganing an saindang kapagarakian makalakop sa bilog na daga.”
Genesis,9,8,"Dangan nagtaram an Dios ki Noe asin sa mga aking lalaki kaini,"
Genesis,9,9,"“Makikipagtipan ako ngunyan saindo, sa saindong kapagarakian,"
Genesis,9,10,asin sa gabos na may buhay—sa gabos na gamgam asin hayop—sa gabos na kaibahan nindo na nagruluwas sa arka.
Genesis,9,11,"Sa mga tataramon na ini, nakikipagtipan ako sa saindo: nanunuga ako na dai na nanggad mapapara an gabos na may buhay sa paagi nin baha; dai na nanggad mararaot an kinaban huli sa baha."
Genesis,9,12,"Bilang tanda kaining daing kataposan na tipan na sakong ginigibo saindo asin sa gabos na may buhay,"
Genesis,9,13,ibinubugtak ko an bulalangaw sa mga panganoron. Iyan an magigin tanda kan pakikipagtipan ko sa kinaban.
Genesis,9,14,"Kun tahoban ko nin panganoron an kalangitan dangan malataw an bulalangaw,"
Genesis,9,15,magigiromdoman ko an sakong panuga saindo asin sa gabos na hayop; asin dai ko na nanggad raraoton an gabos na may buhay sa paagi nin sarong baha.
Genesis,9,16,"Paglataw kan bulalangaw sa mga panganoron, mahihiling ko iyan asin magigiromdoman ko an daing kataposan na tipan ko sa gabos na may buhay sa kinaban."
Genesis,9,17,Iyo iyan an tanda kan sakong pakikipagtipan sa gabos na may buhay.”
Genesis,9,18,"Si Sem, si Ham asin si Jafet iyo an mga aking lalaki ni Noe na kaiba niyang nagluwas sa arka. (Si Ham iyo an ama ni Canaan.)"
Genesis,9,19,Sindang tolo an ginikanan kan gabos na tawo sa kinaban.
Genesis,9,20,"Si Noe na sarong paraoma, iyo an kaenot-enoteng tawo na nagtanom nin ubas."
Genesis,9,21,Nag-inom siya kan arak kaya naburat siya. Hinukas niya an saiyang gubing dangan nagtorog na huba sa saiyang tolda.
Genesis,9,22,"Nahiling ni Ham, an ama ni Canaan, na huba an saiyang ama asin binaretaan an duwa niyang tugang na nasa luwas."
Genesis,9,23,"Nagkua nin alikboy si Sem asin si Jafet, isinablay sa saindang abaga dangan patalikod na luminaog sa tolda tanganing dai ninda mahiling an pagkanihuba kan saindang ama asin tinahoban an huba nindang ama."
Genesis,9,24,"Kan mahale an pagkaburat ni Noe asin naaraman an ginibo saiya kan ngohod niyang aki,"
Genesis,9,25,"nagsabi siya, “Sumpaon si Canaan! Siya an magigin oripon kan saiyang mga tugang."
Genesis,9,26,"Pag-omawon an Kagurangnan , an Dios ni Sem! Si Canaan magigin oripon ni Sem."
Genesis,9,27,Padakulaon logod nin Dios si Jafet! An saiyang kapagarakian mag-erok logod sa kaibahan kan banwaan ni Sem! Si Canaan magigin oripon ni Jafet!”
Genesis,9,28,"Pakalihis kan baha, nabuhay pa si Noe sa laog nin tres syentos singkwentang taon"
Genesis,9,29,bago siya nagadan sa edad na nwebe syentos singkwentang taon.
Genesis,10,1,"Iyo ini an mga kapagarakian kan mga aking lalaki ni Noe na si Sem, Ham, asin Jafet. Sindang tolo nagkaigwa nin mga aking lalaki pakatapos kan baha."
Genesis,10,2,"An mga aking lalaki ni Jafet iyo si Gomer, Magog, Madai, Javan, Tubal, Mesek, asin Tiras."
Genesis,10,3,"An mga aking lalaki ni Gomer iyo si Askenaz, Rifat, asin Togarma."
Genesis,10,4,"An mga aking lalaki ni Javan iyo si Elisa, Espanya, Chipre asin Rodas."
Genesis,10,5,"Sinda an mga ginikanan kan mga tawong nag-eerok sa mga baybayon asin sa mga isla. Sinda an mga aking lalaki ni Jafet, na an lambang saro nagin dakulang nasyon na may sadiring daga saka lengwahe."
Genesis,10,6,"An mga aking lalaki ni Ham iyo si Cus, Egipto, Libya, asin Canaan."
Genesis,10,7,"An mga aking lalaki ni Cus iyo si Sheba, Havila, Sabta, Raama asin Sabteca. An mga aking lalaki ni Raama iyo si Sheba saka Dedan."
Genesis,10,8,Si Cus iyo an ama ni Nimrod; iyo ini an enot na tawo sa kinaban na nabantog bilang sarong mapangyaring mananakop.
Genesis,10,9,"Sa atubang nin Kagurangnan , siya sarong dakulang paraayam, kun kaya nagkaigwa nin kasabihan, “Siring ki Nimrod na dakulang paraayam sa atubangan nin Kagurangnan !”"
Genesis,10,10,"Kaayon sa kaenot-enoteng kahadean na sakop niya iyo an Babilon, an Erek, asin an Accad, na gabos yaon sa daga kan Babilonia."
Genesis,10,11,"Hale sa dagang ini nagduman siya sa Asiria asin itinugdok an mga syudad nin Nineve, Rehobot-ir, Cala,"
Genesis,10,12,"asin Resen na nasa pagultanan kan Nineve asin Cala, an dakulang syudad."
Genesis,10,13,"An mga aking lalaki ni Egipto iyo si Lydia, Anam, Lehab, Naftu,"
Genesis,10,14,"Patrus, Caslu, na ginikanan kan mga Filisteo, asin ni Caftor."
Genesis,10,15,"Si Canaan iyo an ama si Sidon, na matua niyang aking lalaki, asin ni Het."
Genesis,10,16,"Si Canaan iyo man an ginikanan kan mga Jebuseo, Amoreo, Gergeseo,"
Genesis,10,17,"Heveo, Araceo, Sineo,"
Genesis,10,18,"Arvadeo, Zemareo asin Hamateo. Dangan nakalakop an manlaen-laen na tribu kan mga Cananeo."
Genesis,10,19,"Hale sa Sidon, an saindang teritoryo nakaabot sa Gerar harani sa Gaza sa habagat asin sa Sodoma, Gomorra, Adma saka Zeboiim harani sa Lasa sa sirangan."
Genesis,10,20,"Iyo ini an mga aki ni Ham, na an lambang saro nagin dakulang nasyon na may sadiring daga asin lengwahe."
Genesis,10,21,"Si Sem na matuang tugang ni Jafet, iyo an ginikanan kan gabos na Hebreyo."
Genesis,10,22,"An mga aking lalaki ni Sem iyo si Elam, Assur, Arpaksad, Lud asin Aram."
Genesis,10,23,"An mga aking lalaki ni Aram iyo si Uz, Hul, Geter asin Mas."
Genesis,10,24,Si Arpaksad iyo an ama ni Sela na ama ni Eber.
Genesis,10,25,"Duwa an nagin aking lalaki ni Eber—an saro inapod niyang Peleg, huli ta sa panahon kaini nabanga an mga tawo sa daga; asin an ikaduwa, nginaranan niyang Joktan."
Genesis,10,26,"Si Joktan iyo an ama ninda Almodad, Selef, Hazarmavet, Jera,"
Genesis,10,27,"Hadoram, Uzal, Dikla,"
Genesis,10,28,"Obal, Abimael, Sheba,"
Genesis,10,29,"Ofir, Havila, asin Jobab. Gabos sinda gikan ki Joktan."
Genesis,10,30,An teritoryo na saindang pinag-erokan nagpoon sa Mesa pasiring sa Sefar sagkod sa kabubuldan sa sirangan.
Genesis,10,31,"Ini an mga aki ni Sem, na an lambang nasyon na may sadiring daga asin lengwahe."
Genesis,10,32,"Iyo ini an mga pamilya kan mga aking lalaki ni Noe, sosog sa saindang mga kapagarakian. Sa sainda nagpoon an gabos na nasyon sa kinaban na nakalakop sa daga pakatapos kan baha."
Genesis,11,1,"Kaidto, saro sana an lengwahe kan mga tawo sa kinaban."
Genesis,11,2,"Sa pagparalakaw kan mga tawo sa sirangan, nakaabot sinda sa sarong kapatagan sa daga kan Babilonia asin duman na sinda nag-erok."
Genesis,11,3,"Nag-orolay-olay sinda, “Gumibo kita nin mga ladrilyo asin lutoon ta nin marahay.” Kaya nagkaigwa sinda nin mga ladrilyo embes na gapo asin aspalto embes na semento."
Genesis,11,4,"Dangan nagsabi sinda, “Gumibo kita nin sarong syudad, na igwa nin tore na abot sa langit, tanganing mabantog kita asin dai magkasiriblag sa bilog na kinaban.”"
Genesis,11,5,Naghilig an Kagurangnan tanganing hilingon an syudad asin an tore na ginibo kan mga tawo.
Genesis,11,6,"Nagtaram siya, “An mga tawong ini nagkakasararo asin saro sana an saindang lengwahe; iyo ini an kapinonan kan saindang mga gigibohon. Dai mahahaloy magigibo na ninda an ano man na saindang mawoton."
Genesis,11,7,Magduman kita asin ribongon ta an saindang lengwahe tanganing dai na sinda magkasinarabotan.”
Genesis,11,8,Kaya iwinarak nin Kagurangnan an mga tawo sa bilog na kinaban asin binayaan kan mga ini an pagtugdok kan syudad.
Genesis,11,9,"An syudad nginaranan Babilon, huli ta duman rinibong nin Kagurangnan an lengwahe kan gabos na tawo, asin hale duman iwinarak niya sinda sa bilog na kinaban."
Genesis,11,10,"Iyo ini an mga kapagarakian ni Sem. Duwang taon pakatapos kan baha, kan sanggatos na an edad ni Sem, nagkaigwa siya nin aking lalaki na iyo si Arpaksad."
Genesis,11,11,Dangan nabuhay pa siya sa laog nin kinyentos na taon asin nagkaigwa pa nin ibang mga aki.
Genesis,11,12,"Kan treynta y singkong taon na si Arpaksad, namundag an aki niyang si Sela."
Genesis,11,13,Dangan nabuhay pa siya sa laog nin kwatro syentos tres na taon asin nagkaigwa pa nin ibang mga aki.
Genesis,11,14,"Kan treyntang taon na si Sela, namundag an aki niyang si Eber."
Genesis,11,15,Dangan nabuhay pa siya sa laog nin kwatro syentos tres na taon asin nagkaigwa pa nin ibang mga aki.
Genesis,11,16,"Kan treynta y kwatrong taon na si Eber, namundag an aki niyang si Peleg."
Genesis,11,17,Dangan nabuhay pa siya sa laog nin kwatro syentos treyntang taon asin nagkaigwa pa nin ibang mga aki.
Genesis,11,18,"Kan treyntang taon na an edad ni Peleg, namundag an aki niyang si Reu."
Genesis,11,19,Dangan nabuhay pa siya sa laog nin dos syentos nwebeng taon asin nagkaigwa pa nin ibang mga aki.
Genesis,11,20,"Kan treynta y dos na an edad ni Reu, namundag an aki niyang si Serug."
Genesis,11,21,Dangan nabuhay pa siya sa laog nin dos syentos syeteng taon asin nagkaigwa pa nin ibang mga aki.
Genesis,11,22,"Kan treyntang taon na an edad ni Serug, namundag an aki niyang si Nahor."
Genesis,11,23,Dangan nabuhay pa siya sa laog nin dos syentos na taon asin nagkaigwa pa nin ibang mga aki.
Genesis,11,24,"Kan beynte y nwebeng taon na an edad ni Nahor, namundag an aki niyang si Tera."
Genesis,11,25,Dangan nabuhay pa siya sa laog nin syento dyes y nwebeng taon asin nagkaigwa pa nin ibang mga aki.
Genesis,11,26,"Kan setenta na an edad ni Tera, namundag an mga aki niya na iyo si Abram, si Nahor asin si Haran."
Genesis,11,27,"Iyo ini an mga kapagarakian ni Tera, na ama ni Abram, Nahor asin Haran. Si Haran iyo an ama ni Lot."
Genesis,11,28,"Naenot na nagadan si Haran ki sa ama niyang si Tera, duman sa dagang namundagan niya, sa Ur kan Babilonia."
Genesis,11,29,Naagom ni Abram si Sarai asin naagom ni Nahor si Milca na aki ni Haran asin tugang ni Isca.
Genesis,11,30,Alagad baog si Sarai kaya dai siya nagkaaki.
Genesis,11,31,"Kan maghale si Tera sa Ur kan Babilonia tanganing magduman sa Canaan, ipinag-iba niya si Abram na saiyang aki, an makoapo niyang si Lot na aki ni Haran asin an manugang niyang si Sarai; alagad kan makaabot sinda sa Haran, duman na sinda nag-erok."
Genesis,11,32,Nagadan si Tera sa Haran sa edad na dos syentos singkong taon.
Genesis,12,1,"Tinaraman nin Kagurangnan si Abram, “Bayaan mo an saimong daga, an saimong mga kadugo asin an harong kan saimong ama dangan magduman ka sa dagang ipapahiling ko saimo."
Genesis,12,2,"Gigibohon takang sarong dakulang nasyon, bebendisyonan taka asin gigibohon kong bantog an saimong ngaran tanganing ika magin sarong bendisyon."
Genesis,12,3,"Bebendisyonan ko an mga mabendisyon saimo, Asin isusumpa ko an mga masumpa saimo; Sa paagi mo, bebendisyonan ko man an gabos na nasyon sa daga."
Genesis,12,4,"Kaya kan setenta y singko na an edad ni Abram, binayaan niya an Haran sosog sa itinaram saiya nin Kagurangnan ; nag-iba saiya si Lot."
Genesis,12,5,"Ipinag-iba ni Abram si Sarai na saiyang agom, asin an sobrino niyang si Lot patin an mga oripon na napasainda sa Haran; dara man ninda an gabos nindang pagsadiri. Dangan naglakaw sinda pasiring sa daga nin Canaan. Pag-abot ninda duman,"
Genesis,12,6,"nagpadagos pa sa paglakaw si Abram sagkod na makaabot siya sa sagradong kahoy nin More, an banal na lugar sa Shekem. (Kaidtong panahon duman pa nag-eerok an mga Cananeo.)"
Genesis,12,7,"Nagpahiling an Kagurangnan ki Abram asin nagtaram saiya, “Iyo ini an daga na itatao ko sa saimong mga kapagarakian.” Kaya naggibo siya duman nin altar para sa Kagurangnan na nagpahiling saiya."
Genesis,12,8,Dangan nagpasiring siya sa mabulod na lugar sa sirangan kan Betel asin itinugdok an saiyang tolda sa pagultanan kan Betel na nasa solnopan asin kan Ai na nasa sirangan. Guminibo siya duman nin altar asin nagsamba sa Kagurangnan .
Genesis,12,9,Dangan nagpadagos sa paglakaw si Abram pasiring sa habagat na parte kan Canaan.
Genesis,12,10,"Nagkaigwa nin gutom sa Canaan, asin makuring gayo an gutom duman, kaya nagpasiring sa Egipto si Abram tanganing duman ngona mag-erok."
Genesis,12,11,"Kan malaog na siya sa Egipto, sinabihan niya si Sarai na saiyang agom, “Saro kang magayon na babae."
Genesis,12,12,"Kun mahiling ka kan mga Egipcio, sasabihon nindang agom taka kaya gagadanon ninda ako alagad bubuhayon ka."
Genesis,12,13,Sabihan mo sindang tugang taka tanganing huli saimo magin marahay an pag-ako ninda sako asin dai ninda ako paggadanon.”
Genesis,12,14,"Kan maglaog na si Abram sa Egipto, nahiling kan mga Egipcio na talagang magayon an saiyang agom."
Genesis,12,15,"Nahiling man siya kan mga opisyal kan hade nin Egipto asin inosip ninda saiya na talagang magayon si Sarai, kaya dinara ninda ini sa palasyo."
Genesis,12,16,"Huli ki Sarai, nagin marahay an pag-ako ki Abram kan hade. Tinawan siya kaini nin mga karnero, kanding, baka, asno, oripon asin kamelyo."
Genesis,12,17,"Alagad huli ta kinua kan hade si Sarai, siya asin an mga yaon sa saiyang palasyo pinadarahan nin Kagurangnan nin mga makangirhat na helang."
Genesis,12,18,"Kaya ipinaapod kan hade si Abram asin hinapot, “Ano ining ginibo mo sako? Tano ta dai ka nagtaram na agom mo an babaeng ini?"
Genesis,12,19,"Tano ta nagsabi kang tugang mo siya, kun kaya kinua ko siya na magin agom ko? Uya an agom mo; kuaha siya asin hale na kamo!”"
Genesis,12,20,"Nagboot an hade sa mga tawohan niya manongod ki Abram, kaya pinahale ninda ini sa Egipto kaiba an saiyang agom asin an gabos niyang rogaring."
Genesis,13,1,"Pakahale sa Egipto, naglakaw si Abram pasiring sa habagat na parte kan Canaan kaiba an saiyang agom asin an gabos niyang rogaring; nag-iba man saiya si Lot."
Genesis,13,2,"Mayaman nang marahay si Abram huli ta kadakul na kan saiyang mga hayop, plata asin bulawan."
Genesis,13,3,"Hale sa duman, nagpadagos siyang maglakaw sagkod na makaabot sa pagultanan kan Betel asin Ai, sa lugar na tinugdokan niya kaidto kan saiyang tolda,"
Genesis,13,4,asin pinatindogan niya nin altar. Duman nagsamba si Abram sa Kagurangnan .
Genesis,13,5,"Si Lot, na nag-iba ki Abram, igwa man nin mga karnero, kanding asin baka. Igwa man siya nin pamilya asin mga oripon."
Genesis,13,6,"Huli ta kadakul na kan mga hayop na pagsadiri ni Abram asin ni Lot, an daga dai na magkanigo para sa saindang duwa."
Genesis,13,7,"Kaya nagkaigwa nin pag-iriwal an mga pastor ni Abram asin ni Lot. (Kaidto, an mga Cananeo asin Perezeo iyo an nag-eerok sa lugar na idto.)"
Genesis,13,8,"Dangan sinabihan ni Abram si Lot, “Magkadugo kitang duwa, kaya dai dapat na mag-iriwal an satong mga pastor."
Genesis,13,9,"Mas marahay pang magsuhay kita; pilion mo an arin man na parte kan daga na magustohan mo; kun pumawala ka, mapatoo ako; kun pumatoo ka, mapawala ako.”"
Genesis,13,10,"Nangalagkalag si Lot asin nahiling niya na mayaman sa tubig an bilog na Kapantayan nin Jordan sagkod sa Zoar, arog kan tatamnan kan Kagurangnan o arog kan daga nin Egipto. (Ini an kamugtakan kan daga bago tunawon nin Kagurangnan an Sodoma asin an Gomorra.)"
Genesis,13,11,"Kaya pinili ni Lot an bilog na Kapantayan nin Jordan, asin naglakaw siya pasiring sa sirangan; sa siring na paagi nagsuhay sindang duwa."
Genesis,13,12,Nagpawalat si Abram sa Canaan mantang si Lot nag-erok sa mga syudad duman sa kapantayan na harani sa Sodoma.
Genesis,13,13,An nag-eerok sa Sodoma mga maraot na tawo asin mga parakasala sa Kagurangnan .
Genesis,13,14,"Pakahale ni Lot, nagtaram an Kagurangnan ki Abram, “Mangalagkalag ka sa palibot mo,"
Genesis,13,15,huli ta an gabos na daga na nahihiling mo itatao ko sa saimo asin sa mga kapagarakian mo sagkod lamang.
Genesis,13,16,Papadakulon ko siring sa alpog kan daga an saimong mga kapagarakian. Dai nin makakabilang sainda huli ta mayo nin makakabilang kan alpog kan daga.
Genesis,13,17,Lakaw asin hilinga an bilog na daga ta itatao ko gabos iyan saimo.”
Genesis,13,18,Kaya naghale duman si Abram asin nag-erok harani sa sagradong mga kahoy ni Mamre sa Hebron. Nagpatindog siya nin altar duman para sa Kagurangnan .
Genesis,14,1,"Igwa nin apat na hade, si Amrafel kan Babilonia, si Ariok kan Ellasar, si Kedorlaomer kan Elam, asin si Tidal kan Goiim,"
Genesis,14,2,"na nakigera sa lima pang hade na si Bera kan Sodoma, Birsa kan Gomorra, Sinab kan Adma, Semeber kan Zeboiim asin sa hade kan Bela (o Zoar.)"
Genesis,14,3,Pinagsararo kan limang hadeng ini an saindang mga hukbo duman sa Kapantayan nin Siddim na ngunyan iyo na an Gadan na Dagat.
Genesis,14,4,"Sa laog nin doseng taon naglingkod sinda ki Kedorlaomer, alagad sa ikatreseng taon, nagrebelde sinda saiya."
Genesis,14,5,"Sa ikakatorseng taon, ginera asin dinaog ni Kedorlaomer patin kan saiyang kaapil na mga hade an mga Refaim kan Asterot-karnaim, an mga Zuzim duman sa Ham, an mga Emim sa kapatagan nin Kiriataim,"
Genesis,14,6,"asin an mga Horeo sa kabubuldan kan Edom, na saindang rinalamag sagkod sa El-paran na harani na sa desyerto."
Genesis,14,7,Dangan nagbalik sinda asin nagduman sa Enmispat (o Kades) saka nasakop ninda an gabos na daga kan mga Amalekita asin dinaog ninda an mga Amoreo na nag-eerok sa Hazazon-tamar.
Genesis,14,8,"Dangan an mga hade kan Sodoma, Gomorra, Adma, Zeboiim asin Bela nag-andam kan saindang hukbo asin duman sa Kapantayan nin Siddim nakigera sinda"
Genesis,14,9,"laban sa mga hade kan Elam, Goiim, Babilonia, asin Ellasar; limang hade laban sa apat."
Genesis,14,10,"Sa Kapantayan nin Siddim kadakul an mga kalot na igwang aspalto, kaya kan magdulag sa ralaban an mga hade kan Sodoma asin Gomorra, nahulog sinda duman; alagad an tolong hade nakadulag sa kabubuldan."
Genesis,14,11,"Kaya sinamsam kan apat na hade an gabos na yaon sa Sodoma asin Gomorra, sagkod an gabos na kakanon duman dangan naghale sinda."
Genesis,14,12,"Binihag man ninda an sobrino ni Abram na si Lot, na nag-eerok sa Sodoma, asin sinamsam an gabos niyang rogaring."
Genesis,14,13,"Alagad igwa nin sarong lalaki na nakadulag, asin an gabos na nangyari inosip niya ki Abram, an Hebreyo na nag-eerok harani sa sagradong mga kahoy ni Mamre na Amorita. Si Mamre asin an saiyang mga tugang na si Escol asin Aner, mga kaapil ni Abram."
Genesis,14,14,"Kan madangog ni Abram na binihag si Lot, inapod niya an gabos niyang tawohan sa kampo, mga tres syentos dyes y otso gabos, asin linamag ninda an apat na hade sagkod sa Dan."
Genesis,14,15,"Pag-abot ninda duman, binaranga ni Abram sa nagkapirang grupo an saiyang tawohan, asin pagkabanggi sinalakay ninda an kalaban na saindang dinaog. Linamag niya sinda sagkod sa Hobah, sa amihan kan Damasco"
Genesis,14,16,"dangan nabawi niya an gabos na sinamsam. Nabawi man niya si Lot na saiyang sobrino asin an mga rogaring kaini, kaiba an kababaehan saka an iba pang bilanggo."
Genesis,14,17,"Kan magbalik si Abram hale sa panggana niya laban ki Kedorlaomer asin sa ibang mga hade, sinabat siya kan hade kan Sodoma duman sa Kapantayan nin Shave (na inaapod man Kapantayan kan Hade)."
Genesis,14,18,"Si Melkizedek, na hade kan Salem asin padi kan Kahorohalangkaweng Dios, nagdara nin tinapay asin arak ki Abram."
Genesis,14,19,"Benendisyonan ni Melkizedek si Abram na an sabi, “Bendisyonan logod si Abram kan Kahorohalangkaweng Dios, na kaggibo kan langit asin daga!"
Genesis,14,20,Pag-omawon logod an Kahorohalangkaweng Dios na nagtao saimo nin kapangganahan laban sa saimong mga kaiwal!” Dangan tinawan ni Abram si Melkizedek kan ikasampolong parte kan gabos na sinamsam.
Genesis,14,21,"Nagsabi ki Abram an hade kan Sodoma, “Saimo na an sinamsaman, alagad balikan sako an mga tawohan ko.”"
Genesis,14,22,"Nagsimbag si Abram, “Sa atubang nin Kagurangnan , an Kahorohalangkaweng Dios, kaggibo kan langit asin daga, minasumpa ako"
Genesis,14,23,"na dai ako makua nin ano man na sadiri mo, minsan torsido o sintas kan sandalyas, tanganing dai mo masabing, ‘Ako an nagpayaman ki Abram!’"
Genesis,14,24,"Mayo akong kukuahon para sako. An aakoon ko sana iyo an ginamit kan sakong mga tawohan. Alagad tugotan mong kumua kan saindang kahirasan an mga kaapil kong si Aner, si Escol, asin si Mamre.”"
Genesis,15,1,"Pakatapos kan mga pangyayaring ini, nagtaram an Kagurangnan ki Abram sa sarong bisyon, “Dai ka matakot, Abram. Ako an saimong kalasag; dakula nin marahay an saimong magigin premyo.”"
Genesis,15,2,"Alagad nagsimbag si Abram, “O Kagurangnan Dios , anong halaga kan itatao mo sakong premyo huli ta mayo akong aki, asin an sakong eredero iyo si Eliezer kan Damasco."
Genesis,15,3,"Dai mo ako tinawan nin aki, asin sarong oripon na namundag sa sakong harong an sakong magigin eredero.”"
Genesis,15,4,"Nadangog niya giraray na nagtaram saiya an Kagurangnan , “Bako si Eliezer na saimong oripon an saimong magigin eredero kundi an sadiri mong aki.”"
Genesis,15,5,"Dangan dinara nin Kagurangnan si Abram sa luwas asin tinaraman, “Hilinga an kalangitan asin bilanga an mga bitoon kun kaya mo; siring kaiyan kadakul an magigin mga kapagarakian mo.”"
Genesis,15,6,"Nagtubod si Abram sa Kagurangnan , asin huli kaini, ibinilang nin Kagurangnan an pagtubod ni Abram bilang sarong katanosan."
Genesis,15,7,"Dangan tinaraman nin Kagurangnan si Abram, “Ako an Kagurangnan na nagkua saimo sa Ur kan Babilonia tanganing itao saimo ining daga bilang sadiri.”"
Genesis,15,8,"Alagad naghapot si Abram, “O Kagurangnan Dios , paano ko maaaraman na mapapasako ini?”"
Genesis,15,9,"Nagsimbag an Kagurangnan , “Darahan mo ako nin sarong baka, sarong kanding asin sarong karnero na anas tolong taon an edad, saka sarong salampati asin sarong agbaan.”"
Genesis,15,10,"Dinara ni Abram sa Dios an mga hayop; pakatapos binaraak niya ini gabos, alagad dai niya binaak an mga gamgam. Tinaralay niya sa duwang linya an gabos, an kabaak na nasa sarong linya kahampang kan kabaak na nasa saro man na linya."
Genesis,15,11,"Nag-arabot an mga bwitre tanganing kakanon an binaraak na mga hayop, alagad binugaw sinda ni Abram."
Genesis,15,12,"Kan nagsosolnop na an aldaw, nangatorog nin marahay si Abram asin nagkaigwa siya nin makuring takot."
Genesis,15,13,"Dangan nagtaram saiya an Kagurangnan , “An saimong mga kapagarakian magigin mga dayuhan sa bako nindang daga, magigin mga oripon duman asin pag-aapihon sa laog nin kwatro syentos na taon."
Genesis,15,14,"Alagad papadusahan ko an nasyon na maoripon sainda, asin sa paghale ninda duman, dakulang kayamanan an madadara ninda."
Genesis,15,15,"Alagad ika mabubuhay sa halawig na panahon, magagadan asin ilulubong na matoninong."
Genesis,15,16,Apat na henerasyon pa an maagi bago makabalik digdi an saimong kapagarakian huli ta dai ko papahaleon an mga Amoreo sagkod na dai pa nagsobra an saindang karatan kaya kaipuhan nang padusahan sinda.”
Genesis,15,17,"Kan solnop na an aldaw asin madiklom na, sarong nag-aasong koron saka sarong naglalaad na karaba an biglang nagtunga dangan nag-agi sa pagultanan kan binaraak na mga hayop."
Genesis,15,18,"Sa oras na idto nakipagtipan an Kagurangnan ki Abram asin nagtaram, “Nanunuga ako na itatao ko sa saimong mga kapagarakian an bilog na dagang ini, magpoon sa Egipto sagkod sa Salog nin Eufrates,"
Genesis,15,19,"kaiba an mga dagang sadiri kan mga Cineo, Cenezeo, Cadmoneo,"
Genesis,15,20,"Heteo, Perezeo, Refaim,"
Genesis,15,21,"Amoreo, Cananeo, Gergeseo asin mga Jebuseo.”"
Genesis,16,1,Dai nagkaaki si Abram ki Sarai na saiyang agom. Alagad igwa si Sarai nin sarong babaeng oripon na taga Egipto na an ngaran Hagar.
Genesis,16,2,"Kaya sinabihan ni Sarai si Abram, “Dai itinugot nin Kagurangnan na mag-aki ako, alagad uya an sakong babaeng oripon; dorogan mo siya asin tibaad magkaigwa ako nin aki huli saiya.” Nag-oyon si Abram sa sinabi ni Sarai."
Genesis,16,3,Kaya itinao ni Sarai si Hagar ki Abram bilang kasaroan. (Sampolong taon nang nag-erok si Abram sa Canaan kan nangyari ini.)
Genesis,16,4,"Dinorogan ni Abram si Hagar asin nagbados ini. Kan maaraman niyang bados siya, ipinaghambog niya ini asin pinag-olog-olog niya si Sarai."
Genesis,16,5,"Huli kaini, sinabihan ni Sarai si Abram, “Sala mo kun tano ta pinag-oolog-olog ako ni Hagar. Itinao ko siya saimo, alagad poon kan maaraman niyang bados siya, pinag-olog-olog na niya ako. Hukoman logod nin Kagurangnan kun siisay sato an tama, ika o ako!”"
Genesis,16,6,"Nagsimbag si Abram, “Sakop mo an saimong oripon; giboha saiya an gusto mo.” Dangan pinasakitan ni Sarai an saiyang oripon kaya nagdulag ini."
Genesis,16,7,"Sinabat si Hagar kan anghel nin Kagurangnan sa may burabod sa kalangtadan, sa dalan pasiring sa Sur."
Genesis,16,8,"Hinapot siya kan anghel, “Hagar, oripon ni Sarai, saen ka hale asin saen ka maduman?” Nagsimbag siya, “Nagdudulag ako ki Sarai na sakong kagurangnan.”"
Genesis,16,9,"“Bumalik ka,” an sabi kan anghel, “asin paglingkodan mo siya.”"
Genesis,16,10,"Nagsabi pa an anghel, “Papadakulon ko nin marahay an saimong mga kapagarakian kaya mayo nin makakabilang sainda."
Genesis,16,11,"Bados ka, asin mangangaki nin lalaki; aapodon mo siyang Ismael, huli ta dinangog nin Kagurangnan an saimong agrangay."
Genesis,16,12,Alagad mamumuhay siya siring sa sarong lalaw na asno; magigin kalaban niya an gabos asin an gabos magigin kalaban siya. Mag-eerok siyang harayo sa saiyang mga kadugo.”
Genesis,16,13,"Nagsaboot si Hagar, “Totoo daw na nahiling ko an Dios asin nabuhay pa ako pakatapos?” Kaya an Kagurangnan na nagtaram saiya inapod niyang, “Sarong Dios na Naghihiling.”"
Genesis,16,14,"Kaya poon kaidto, an bubon duman sa pagultanan kan Kades asin Bered inapod, “Beer-lahai-roi.”"
Genesis,16,15,Nangaki si Hagar nin sarong lalaki asin Ismael an inginaran saiya ni Abram na saiyang ama.
Genesis,16,16,Otsenta y seis na an edad ni Abram kan ipangaki ni Hagar si Ismael.
Genesis,17,1,"Kan nubenta y nuebe na an edad ni Abram, nagpahiling saiya an Kagurangnan asin nagtaram saiya, “Ako an Makakamhan na Dios; kuyogon mo ako asin danay mong gibohon an matanos."
Genesis,17,2,Makikipagtipan ako saimo asin tatawan taka nin dakul na kapagarakian.”
Genesis,17,3,"Nagdapa si Abram sa daga dangan nagtaram saiya an Dios,"
Genesis,17,4,"“Uya, makikipagtipan ako saimo: nangangako ako na ika an gigikanan nin dakul na nasyon."
Genesis,17,5,"Poon ngunyan, bako nang Abram an saimong ngaran kundi Abraham huli ta gigibohon takang ama nin dakul na nasyon."
Genesis,17,6,Tatawan taka nin dakul na kapagarakian asin gigibohon ko sindang mga nasyon patin magigin mga hade an iba sainda.
Genesis,17,7,“Ootobon ko an panuga ko saimo asin sa saimong mga kapagarakian sa mga maabot na henerasyon bilang sarong daing kataposan na tipan. Ako an magigin Dios mo asin kan saimong mga kapagarakian.
Genesis,17,8,"Itatao ko saimo asin sa saimong mga kapagarakian an dagang ini, saen saro kang dayuhan ngunyan. An bilog na Canaan masasadirihan kan saimong mga kapagarakian sagkod pa man, asin ako an magigin Dios ninda.”"
Genesis,17,9,"Nagtaram pa an Dios ki Abraham, “Kaipuhan otobon mo man an pakipagtipan mo sa sako, ika asin an saimong mga kapagarakian sa maabot na henerasyon."
Genesis,17,10,Ini an sakong tipan na ootobon mo asin kan saimong mga kapagarakian: kaipuhan na serkomsisyonon an gabos na lalaki sa saindo.
Genesis,17,11,"Magpoon ngunyan, kaipuhan serkomsisyonon mo an lambang aking lalaki pag-edad kaini nin walong aldaw, sagkod an mga oripon na namundag sa saindong mga harong asin an mga oripon na binakal nindo sa mga dayuhan."
Genesis,17,12,Ini an magigin tanda kan satong tipan.
Genesis,17,13,Kaipuhan serkomsisyonon an lambang saro; an tanda na ini sa saindong hawak iyo an magpapatotoo kan satong daing kataposan na tipan.
Genesis,17,14,"An siisay man na lalaki na bakong serkomsisyonado dai ibibilang na kaayon sa sakong banwaan, huli ta dai niya inotob an pakipagtipan sako.”"
Genesis,17,15,"Nagtaram an Dios ki Abraham, “Dai mo na pag-apodon Sarai an saimong agom; poon ngunyan, Sara an magigin ngaran niya."
Genesis,17,16,Bebendisyonan ko siya asin tatawan taka nin aking lalaki huli saiya. Bebendisyonan ko siya asin magigin ina siya nin mga nasyon patin magigin hade an ibang magikan saiya.”
Genesis,17,17,"Nagdapa si Abraham sa daga, alagad napangisi siya kan saiyang isaboot, “Pwede pa daw magkaaki an sarong arog sakong sanggatos na an edad? Pwede pa daw mag-aki si Sara sa edad na nubenta?”"
Genesis,17,18,"Kaya hinapot niya an Dios, “Tano ta bakong si Ismael na sana an sakong magin eredero?”"
Genesis,17,19,"Alagad nagsimbag an Dios, “Dai. Mangangaki nin lalaki si Sara na saimong agom asin ngangaranan mo siyang Isaac. Makikipagtipan ako saiya asin sa saiyang mga kapagarakian sagkod pa man. An tipan na iyan sarong daing kataposan na tipan."
Genesis,17,20,"Nadangog ko an saimong pakimaherak manongod ki Ismael, kaya bebendisyonan ko siya asin tatawan nin dakul na aki asin kapagarakian. Magigin ama siya nin doseng prinsipe, asin gigibohon kong sarong dakulang nasyon an saiyang mga kapagarakian."
Genesis,17,21,"Alagad ootobon ko an sakong tipan sa saimong aking si Isaac, na mamumundag ki Sara sa masunod na taon, sa arog kaining panahon.”"
Genesis,17,22,"Pakataram kaini, binayaan nin Dios si Abraham."
Genesis,17,23,"Kan aldaw na idto, kinuyog ni Abraham an Dios; sinerkomsisyon niya an aki niyang si Ismael asin an gabos na lalaki sa laog kan saiyang harong sagkod an mga lalaking oripon na namundag sa saiyang harong saka an mga oripon na binakal niya."
Genesis,17,24,"Sinerkomsisyon si Abraham sa edad na nubenta y nwebeng taon,"
Genesis,17,25,asin si Ismael na saiyang aki sa edad na treseng taon.
Genesis,17,26,"Sinerkomsisyon sinda sa parehong aldaw,"
Genesis,17,27,kaiba kan gabos na lalaking oripon ni Abraham.
Genesis,18,1,"Duman sa may sagradong mga kahoy ni Mamre, nagpahiling an Kagurangnan ki Abraham. Sa kainitan kan aldaw, mantang nagtutukaw siya sa may pintoan kan saiyang tolda,"
Genesis,18,2,"nagtingkalag siya asin nahiling niya an tolong lalaki na nagtitindog duman. Sinabat niya tolos sinda, nagdapa sa daga"
Genesis,18,3,"dangan nagsabi, “Mga kagurangnan ko, kun nawilihan nindo ako, maghapit ngona kamo sa sakong harong; andam ako sa paglingkod saindo."
Genesis,18,4,Tugote akong magkua nin tubig tanganing makahanaw kamo kan saindong bitis; pwede kamong magpahingalo sa limpoy kan kahoy na ini.
Genesis,18,5,"Dadarahan ko kamo nin dikit na kakanon tanganing magbalik an saindong kosog. Pakatapos kaiyan pwede na kamong magpadagos sa saindong paglakaw. Inonra nindo ako sa paghapit sa sakong harong, kaya tugoteng paglingkodan ko kamo.” “Ika an bahala,” an simbag ninda."
Genesis,18,6,"Dali-daling naglaog si Abraham sa tolda asin sinabihan si Sara, “Dali, kuaha an pinakamarahay mong arina asin gumibo ka nin dakul na tinapay.”"
Genesis,18,7,Dangan nagdalagan siya pasiring sa mga baka asin nagpili nin sarong matabang ogbon na baka dangan itinao niya ini sa saiyang oripon na naghidali sa pagluto kaini.
Genesis,18,8,Nagkua man si Abraham nin keso asin gatas dangan an mga ini asin an linutong karne ipinuwesto niya sa mga lalaki na nasa sirong kan kahoy. Nagkakan sinda mantang nakatindog sa harani si Abraham.
Genesis,18,9,"Dangan hinapot siya ninda, “Haen an agom mong si Sara?” “Nasa laog kan tolda,” an simbag ni Abraham."
Genesis,18,10,"Nagtaram an Kagurangnan , “Pakalihis nin siyam na bulan, mabalik ako asin magkakaigwa na nin aking lalaki an saimong agom na si Sara.” Nadangog ini ni Sara na naghihimate sa may pintoan kan tolda, sa likodan kan nagtaram."
Genesis,18,11,Gurang na nin marahay si Abraham asin si Sara mala ta ini dai na inaabotan nin regla.
Genesis,18,12,"Kaya napangisi si Sara asin nagsabi sa iya man sana, “Ngunyan na pareho na kaming gurang nin marahay kan sakong agom makakakua pa daw ako nin kaogmahan sa pakipagdorog saiya?”"
Genesis,18,13,"Hinapot nin Kagurangnan si Abraham, “Tano ta nagngisi si Sara asin nagsabing, ‘Pwede pa daw akong magkaaki sa edad kong ini?’"
Genesis,18,14,"May imposible daw sa Kagurangnan ? Siring sa itinaram ko, pakalihis nin siyam na bulan ngunyan, mabalik ako asin si Sara mangangaki nin lalaki.”"
Genesis,18,15,"Huli ta natakot si Sara, nagnegar siya asin nagsabi, “Dai man ako nagngisi.” “Iyo baga, nagngisi ka,” an simbag nin Kagurangnan ."
Genesis,18,16,Naghale an mga lalaki asin nagduman sa sarong lugar na pwede nindang madungawan an Sodoma. Dinespedir sinda ni Abraham.
Genesis,18,17,"Nagsaboot an Kagurangnan , “Dai ko dapat pagtagoon ki Abraham an gigibohon ko,"
Genesis,18,18,"huli ta aram kong magigin dakula saka makosog siyang nasyon, asin sa paagi niya, bebendisyonan ko an gabos na nasyon sa daga."
Genesis,18,19,"Pinili ko siya tanganing pagbotan niya an saiyang mga kapagarakian na magsunod sako asin maggibo kan tama saka matanos. Kun gibohon ninda ini, ootobon ko an gabos na ipinanuga ko saiya.”"
Genesis,18,20,"Dangan tinaraman nin Kagurangnan si Abraham, “Dakul nang marahay an sumbong laban sa Sodoma saka Gomorra asin grabe na an kasalan ninda."
Genesis,18,21,Kaipuhan magduman ako tanganing maaraman ko kun totoo o bako an mga sumbong na nadangog ko.”
Genesis,18,22,"Dangan naghale an mga lalaki asin naglakaw pasiring sa Sodoma, alagad nawalat an Kagurangnan sa kaibahan ni Abraham."
Genesis,18,23,"Nagrani si Abraham sa Kagurangnan asin naghapot, “Ipapadagos mo mananggad an pagtunaw sa mga matanos kaiba kan mga maraot?"
Genesis,18,24,"Halimbawa igwa nin sinkwentang matanos sa laog kan syudad, tutunawon mo pa daw iyan? Dai mo daw papatawadon an syudad tanganing ikaligtas an singkwenta?"
Genesis,18,25,"Aram kong dai mo gagadanon an matanos kaiba kan maraot. Dai mo gigibohon iyan! Kun gibohon mo iyan, madadamay an mga matanos sa pagpadusa kan mga maraot. Imposibleng gibohon mo iyan! Matanos an Hukom kan bilog na kinaban!”"
Genesis,18,26,"“Kun makakua ako nin singkwentang matanos na tawo sa Sodoma, papatawadon ko an syudad huli sa sainda,” an simbag nin Kagurangnan ."
Genesis,18,27,"Nagpadagos si Abraham, “Patawada ako, Kagurangnan , ta nangahas akong makiolay saimo, ako na saro sanang tawo asin mayo nin deretso na magsabi nin ano man."
Genesis,18,28,"Halimbawa kwarenta y singko sanang matanos an idtoon, tutunawon mo pa daw an bilog na syudad huli ta kulang nin lima?” Nagsimbag an Kagurangnan , “Dai ko tutunawon an syudad minsan kwarenta y singko sana an matanos na tawo duman.”"
Genesis,18,29,"Nagpadagos pa si Abraham, “Kun igwa sanang kwarenta?” “Huli sa kwarenta, dai ko tutunawon an syudad,” an simbag nin Kagurangnan ."
Genesis,18,30,"“Dai ka man logod maanggot sako, Kagurangnan , huli ta mahapot pa ako. Halimbawa treynta sana an idtoon?” an hapot ni Abraham. “Dai ko tutunawon iyan kun makakua ako nin treynta,” an simbag nin Kagurangnan ."
Genesis,18,31,"Nagsabi si Abraham, “Patawada ako kun ako nangahas na magparapakiolay saimo, Kagurangnan , alagad paano kun beynte sana an makua?” Nagsimbag an Kagurangnan , “Dai ko raraoton an syudad kun makakua ako nin beynte.”"
Genesis,18,32,"Giraray nagpadagos si Abraham, “Dai ka logod maanggot sako, Kagurangnan , huli ta ini na sana an sasabihon ko. Halimbawa sampolo sana nanggad an makua?” Nagsimbag an Kagurangnan , “Dai ko raraoton an syudad kun may makua akong sampolo.”"
Genesis,18,33,Naghale na an Kagurangnan pakatapos niyang magtaram ki Abraham; nagpuli man si Abraham sa saiyang harong.
Genesis,19,1,"Kan mag-abot sa Sodoma an duwang anghel kan bangging idto, si Lot nagtutukaw sa may trangkahan kan syudad. Kan mahiling niya sinda, nagtindog siya asin sinabat sinda. Nagduko siya sa atubang ninda"
Genesis,19,2,"dangan nagsabi, “Mga kagurangnan ko, nakikimaherak akong mag-ontok ngona kamo sa harong ko; hanawan nindo an saindong bitis asin magpahingalo kamo. Dangan, pwede kamong magmatang amay asin magpadagos sa paglakaw.” Nagsimbag sinda, “Dai na; sa tinampo na sana kami mapaaga.”"
Genesis,19,3,"Alagad pinirit sinda ni Lot kaya uminiba na sana sinda saiya asin nagdagos sa saiyang harong. Pinagbotan ni Lot an saiyang oripon na magluto nin tinapay asin mag-andam nin pagkakan para sa mga bisita. Kan andam na, nagkarakan sinda."
Genesis,19,4,"Kan makatorog na sinda, pinalibotan an harong ni Lot kan kalalakihan nin Sodoma. Idtoon duman an gabos na lalaki, aki asin gurang."
Genesis,19,5,"Inapod ninda si Lot asin hinapot, “Haen an mga lalaking nakikitorog diyan saimo? Paluwasa sinda tanganing samong madorogan.”"
Genesis,19,6,Linuwas sinda ni Lot dangan sinerahan an pinto.
Genesis,19,7,"Sinabihan niya sinda, “Mga tugang, nakikimaherak ako, dai nindo paggibohon an siring na karatan."
Genesis,19,8,"Igwa ako nin duwang aking babae na anas pa birhen; iluluwas ko sinda sa saindo asin gibohon nindo sa sainda an gusto nindong mangyari, alagad dai nindo paggibohan nin ano man an mga lalaking ini. Mga bisita ko sinda asin kaipuhan na ingatan ko.”"
Genesis,19,9,"Alagad nagsabi sinda, “Hale diyan! Dayuhan ka sana digdi asin mayo kang deretsong magsabi samo kaiyan. Hale diyan ta tibaad mas maraot pa an mangyari saimo ki sa mga bisita mo.” Itinuklang ninda si Lot tanganing gabaon an pinto."
Genesis,19,10,Alagad binutong si Lot palaog kan saiyang mga bisita dangan sinerahan an pinto.
Genesis,19,11,"Pakatapos, binuta kan duwang anghel an gabos na lalaki duman sa luwas kaya dai ninda nahiling an pinto."
Genesis,19,12,"Dangan sinabihan si Lot kan duwa niyang bisita, “Kun igwa ka pang pag-iriba digdi—mga aki, mga manugang o iba pang kadugo na nag-eerok sa syudad—pahaleon mo sinda digdi,"
Genesis,19,13,huli ta tutunawon mi an lugar na ini. Nadangog nin Kagurangnan an gabos na sumbong laban sa mga nag-eerok sa Sodoma asin sinugo niya kami tanganing tunawon ini.”
Genesis,19,14,"Kaya dinuman ni Lot an mga lalaking gustong mag-agom kan duwa niyang daraga asin sinabihan, “Maghale tolos kamo digdi; tutunawon nin Kagurangnan an syudad na ini.” Alagad an mga ini naghona na nagkakalwag sana si Lot."
Genesis,19,15,"Kan nagbabanaag na an aldaw, pinahidali kan mga anghel si Lot. “Dalian mo!” an sabi ninda. “Ipag-iba mo an saimong agom asin an duwa mong aking daraga dangan humale na kamo tanganing dai kamo magkagaradan kun tunawon na an syudad.”"
Genesis,19,16,"Nagduwa-duwa si Lot, alagad naherak saiya an Kagurangnan , kaya kinapotan kan duwang anghel an saiyang kamot asin an kamot kan saiyang agom saka kan saiyang mga aki dangan ilinuwas sinda sa syudad."
Genesis,19,17,"Pakatapos, nagsabi an sarong anghel, “Dulag na kamo! Ligtasan an saindong buhay! Dai kamo magsalingoy asin dai kamo mag-ontok sa kapantayan. Magduman kamo sa kabubuldan tanganing dai kamo magadan.”"
Genesis,19,18,"Alagad nagsimbag si Lot, “Kagurangnan ko, hare man kami pagpagiboha kaiyan;"
Genesis,19,19,"nawilihan mo ako asin naherakan, kaya ilinigtas mo an sakong buhay; alagad harayong marahay an kabubuldan, tibaad dai pa ako nakakaabot duman abotan na ako kan kapahamakan asin magadan ako."
Genesis,19,20,Nahihiling mo an sadit na banwaan na idto? Mas harani idto; tugote akong magduman. Sadit sana an lugar asin magigin ligtas ako duman.”
Genesis,19,21,"Nagsimbag an anghel, “Sige, tinutugotan taka. Dai ko raraoton an banwa na sinabi mo."
Genesis,19,22,"Alagad maghidali ka, huli ta dai akong magiginibo sagkod na dai ka pa nakakaabot duman.” Kaya an lugar nginaranan Zoar huli ta inapod ini ni Lot na sadit."
Genesis,19,23,Nagsisirang na an aldaw kan makaabot si Lot sa Zoar.
Genesis,19,24,"Dangan, an Sodoma asin an Gomorra pinauranan nin Kagurangnan nin nagkakalayong asupre."
Genesis,19,25,"Natunaw an duwang syudad asin an bilog na kapantayan, kaiba an gabos na tawo asin an mga tinanom na nabubuhay duman."
Genesis,19,26,Alagad nagsalingoy an agom ni Lot kaya nagin sarong hariging asin siya.
Genesis,19,27,"Amay pa kan sunod na aldaw, naghidali si Abraham sa lugar na tinindogan niya sa atubang nin Kagurangnan ."
Genesis,19,28,"Nagdungaw siya sa Sodoma saka sa Gomorra patin sa bilog na kapantayan asin nahiling niya an aso na nag-iitaas hale sa daga, siring sa aso na gikan sa sarong dakulang horno."
Genesis,19,29,"Alagad kan tunawon nin Dios an mga syudad sa kapantayan na pinag-erokan ni Lot, nagiromdoman nin Dios si Abraham, asin itinugot niyang makaligtas si Lot."
Genesis,19,30,"Natakot si Lot na mag-erok sa Zoar, kaya ipinag-iba niya an duwa niyang aking daraga asin nagtukad sinda sa kabubuldan dangan nag-erok sa sarong lungib."
Genesis,19,31,"Nagsabi sa saiyang tugang an matuang aki ni Lot, “Gurang na an satong ama asin mayong lalaki sa dagang ini na pwedeng mag-agom sato tanganing magkaaki kita."
Genesis,19,32,Marahay pang buraton ta an satong ama tanganing madorogan ta siya asin magkaaki kita huli saiya.”
Genesis,19,33,"Kaya kan bangging idto, pinainom siya ninda nin arak dangan dinorogan kan matua niyang aki. Alagad dai ini naaraman ni Lot huli ta burat siya nin marahay."
Genesis,19,34,"Sunod na aldaw, nagsabi sa saiyang tugang an matuang aki ni Lot, “Dinorogan ko siya kasubanggi; buraton ta siya giraray ngunyan na banggi asin ika man an magdorog saiya tanganing pareho kitang magkaigwa nin aki sa satong ama.”"
Genesis,19,35,"Kaya kan bangging idto, binurat giraray ninda an saindang ama asin an ngohod na man an nagdorog saiya. Siring kan enot na banggi, dai nakaaram si Lot kan nangyari."
Genesis,19,36,Kaya nagbados an duwang daragang aki ni Lot huli sa saindang ama.
Genesis,19,37,An matua nag-aki nin lalaki na saiyang nginaranan Moab; ini an ginikanan kan mga tawo na ngunyan inaapod Moabita.
Genesis,19,38,An ngohod nag-aki man nin lalaki na saiyang nginaranan Ben-ammi; ini an ginikanan kan mga tawo na ngunyan inaapod Ammonita.
Genesis,20,1,"Hale sa Mamre, nagpasiring sa habagat na parte kan Canaan si Abraham asin nag-erok sa pagultanan kan Kades asin Sur. Kan nag-eerok na siya sa Gerar,"
Genesis,20,2,ipinamidbid niya bilang tugang an saiyang agom na si Sara. Kaya ipinakua si Sara ni Abimelek na hade nin Gerar.
Genesis,20,3,"Sarong banggi, nagpahiling an Dios ki Abimelek sa pangatorogan asin nagtaram, “Magagadan ka huli ta kinua mo an babaeng ini na may agom.”"
Genesis,20,4,"Alagad dai pa nararanihan ni Abimelek si Sara kaya nagsabi siya, “ Kagurangnan , mayo akong kasalan! Gagadanon mo daw ako asin an sakong banwaan?"
Genesis,20,5,"Si Abraham mismo an nagsabing tugang niya si Sara, asin iyo man an sabi kan babaeng ini. Malinig an sakong konsyensya asin mayo akong naginibong maraot.”"
Genesis,20,6,"Nagsimbag an Dios sa pangatorogan, “Aram kong malinig an saimong konsyensya kaya dai ko itinugot na magkasala ka sako asin madotdot mo siya."
Genesis,20,7,"Kaya ngunyan ibalik mo siya sa saiyang agom na si Abraham. Saro siyang propeta asin ipapamibi ka niya tanganing dai ka magadan. Alagad kun dai mo ibalik si Sara, magagadan ka asin an gabos mong nasasakopan.”"
Genesis,20,8,Amay pa kan sunod na aldaw inapod ni Abimelek an gabos niyang opisyal dangan inosipan kan nangyari. Natakot sinda
Genesis,20,9,"kaya inapod ni Abimelek si Abraham asin sinabihan, “Ano ining ginibo mo samo? Ano an nagin kasalan ko saimo ta dinara mo sako asin sa bilog kong nasasakopan an kapahamakan na ini? Ginibo mo sa sako an mga bagay na dai dapat gibohon."
Genesis,20,10,Tadaw ta ginibo mo idto?”
Genesis,20,11,"Nagsimbag si Abraham, “An paghona ko mayo nin siisay man digdi na may pagkatakot sa Dios, asin gagadanon ninda ako tanganing makua an sakong agom."
Genesis,20,12,"Totoo na tugang ko si Sara. Aki siya kan sakong ama, alagad bako kan sakong ina, asin inagom ko siya."
Genesis,20,13,"Kaya kan pahaleon ako nin Dios sa harong kan sakong ama, sinabihan ko siyang, ‘Saen man kita makaabot ikakapahiling mo an saimong pagkamaimbod sako sa pagsabi sa kiisay man na tugang mo ako.’”"
Genesis,20,14,"Ibinalik ni Abimelek si Sara ki Abraham dangan tinawan pa niya ini nin mga karnero, mga baka, asin mga oripon."
Genesis,20,15,"Sinabihan ni Abimelek si Abraham, “Uya an bilog kong daga; mag-erok ka kun saen mo gusto.”"
Genesis,20,16,"Sinabihan man niya si Sara, “Tinawan ko an tugang mo nin sangribong pedasong plata bilang patotoo sa gabos mong kairiba na ika inosente; maaaraman ninda na mayo kang kasalan.”"
Genesis,20,17,"Dangan namibi sa Dios si Abraham asin binulong nin Dios si Abimelek. Binulong man nin Dios an agom kan hade asin an mga oripon na babae tanganing magkaaki sinda,"
Genesis,20,18,huli ta pinadusahan nin Kagurangnan na dai mangaki an mga babae sa palasyo ni Abimelek huli kan nangyari ki Sara na agom ni Abraham.
Genesis,21,1,"Benendisyonan nin Kagurangnan si Sara siring sa pangako niya,"
Genesis,21,2,asin nagbados si Sara dangan nangaki nin sarong lalaki ki Abraham kan gurang na ini. Namundag an aki sa itinalaan na panahon nin Dios.
Genesis,21,3,"Isaac an inginaran saiya ni Abraham,"
Genesis,21,4,"asin kan walong aldaw na an aki, sinerkomsisyon siya ni Abraham sosog sa pagboot nin Dios."
Genesis,21,5,Sanggatos na an edad ni Abraham kan mamundag si Isaac.
Genesis,21,6,"Nagsabi si Sara, “An Dios nagdara sako nin ngingisihan saka kaogmahan; asin an siisay man na makadangog kaini mangisi kaiba ko.”"
Genesis,21,7,"Nagsabi pa siya, “Siisay an makapagsabi ki Abraham na si Sara magpapadodo nin mga aki? Alagad uya, nagkaaki ako nin lalaki sa saiyang pagkagurang.”"
Genesis,21,8,"Nagtalubo si Isaac, asin sa aldaw na binutas siya, nagtao si Abraham nin dakulang bangkete."
Genesis,21,9,"Sarong aldaw, si Ismael na aki ni Hagar ki Abraham, nakikikawat ki Isaac na aki ni Sara."
Genesis,21,10,"Nahiling sinda ni Sara kaya sinabihan niya si Abraham, “Palayasa an babaeng oripon na ini asin an saiyang aki. Habo kong mahirasan an aki kan babaeng ini kan kayamanan mo na dapat manahon kan aki ko.”"
Genesis,21,11,Napurisaw nin marahay si Abraham huli ta aki man niya si Ismael.
Genesis,21,12,"Alagad tinaraman nin Dios si Abraham, “Dai ka maghadit sa aki asin sa oripon mong si Hagar. Gibohon mo sana an ano man na sabihon saimo ni Sara, huli ta ki Isaac ka magkakaigwa kan ipinangako kong mga kapagarakian."
Genesis,21,13,Gigibohon ko man na sarong nasyon an aki kan babaeng oripon huli ta aki mo siya.”
Genesis,21,14,"Kaya amay pa kan sunod na aldaw, tinawan si Hagar ni Abraham nin pagkakan asin nin sarong laogan na anit na pano nin tubig. Dangan ibinugtak ni Abraham an aki sa likod kan ina asin pinahale na ini. Naghale si Hagar asin nagparalakaw sa kalangtadan nin Beer-sheba."
Genesis,21,15,"Kan maubos an tubig, binayaan kan ina an saiyang aki sa lindong nin sarong marambong na tinanom"
Genesis,21,16,"dangan tuminukaw sa sarong lugar na may sanggatos metros an rayo. Nagsaboot siya, “Dai ko kayang hilingon an pagkagadan kan sakong aki.” Mantang nagtutukaw siya duman, nagpoon siyang maghibi."
Genesis,21,17,"Nadangog nin Dios na naghihibi an aki, asin hale sa kalangitan tinaraman si Hagar kan anghel nin Dios, “Ano an problema mo, Hagar? Dai ka matakot; huli ta nadangog nin Dios an tingog kan saimong aki."
Genesis,21,18,"Tumindog ka, lakaw, asin buhaton mo siya dangan lingaon mo. Gigibohon kong sarong dakulang nasyon an saiyang mga kapagarakian.”"
Genesis,21,19,Dangan binukasan nin Dios an mga mata ni Hagar asin nahiling niya an sarong bubon; kaya nagduman siya asin pinano nin tubig an laogan na anit asin pinainom an saiyang aki.
Genesis,21,20,Dai pinabayaan nin Dios an aki asin nagdakula ini. Nag-erok siya sa kalangtadan nin Paran asin nagin sarong ekspertong paraayam.
Genesis,21,21,Ikinua siya kan saiyang ina nin sarong babaeng taga Egipto na magin saiyang agom.
Genesis,21,22,"Kaidtong panahon, si Abimelek asin an pamayo kan saiyang hukbo na si Ficol nagsabi ki Abraham, “Kaiba mo an Dios sa gabos mong gibo."
Genesis,21,23,"Kaya ngunyan magsumpa ka sa atubang nin Dios na dai mo ako lolokohon, ni an sakong mga aki o an sakong mga kapagarakian. Nagin marahay ako saimo kaya mangako kang siring man an ibabalos mo sako asin sa dagang ini na saimong pinag-eerokan.”"
Genesis,21,24,"Nagsimbag si Abraham, “Minasumpa ako.”"
Genesis,21,25,Dangan nagreklamo si Abraham ki Abimelek manongod sa sarong bubon na sinadiri kan mga oripon ni Abimelek.
Genesis,21,26,"Nagsimbag si Abimelek, “Dai ko aram kun siisay an naggibo kaini; dai mo man ini sinabi sako asin ngunyan ko pa sana ini naaraman.”"
Genesis,21,27,"Kaya tinawan ni Abraham si Abimelek nin mga karnero asin mga baka, dangan naggibo sinda nin kontrata."
Genesis,21,28,Isinuhay ni Abraham sa kadaklan an pitong babaeng kordero
Genesis,21,29,"kaya naghapot si Abimelek, “Tano ta isinuhay mo an pitong kordero?”"
Genesis,21,30,"Nagsimbag si Abraham, “Akoa an pitong korderong ini bilang patotoo na ako an nagkalot kaining bubon.”"
Genesis,21,31,"Kaya an lugar inapod na Beer-sheba, huli ta duman ninda ginibo an kontrata."
Genesis,21,32,"Pakatapos na gibohon ninda an kontrata sa Beer-sheba, nagpuli si Abimelek asin si Ficol sa daga kan mga Filistio."
Genesis,21,33,"Nagtanom si Abraham nin kahoy na sampalok sa Beer-sheba asin nag-omaw sa Kagurangnan , an Daing Kataposan na Dios."
Genesis,21,34,Nag-erok si Abraham sa daga kan mga Filistio sa haloy na panahon.
Genesis,22,1,"Pakatapos kaini, binalo nin Dios si Abraham. Inapod niya ini, “Abraham!” “Uya ako,” an simbag kaini."
Genesis,22,2,"Nagtaram an Dios, “Ipag-iba mo an saimong aki, an bugtong mong aking si Isaac na namomotan mo nin marahay, asin magduman ka sa daga nin Moria. Idolot mo siya sako bilang tinutong na atang duman sa bulod na itutukdo ko saimo.”"
Genesis,22,3,"Amay pa kan sunod na aldaw, nagputol na si Abraham nin kahoy para sa tinutong na atang, siniyahan an saiyang asno dangan nagduman sa lugar na sinabi saiya nin Dios, kaiba si Isaac asin duwang sorogoon."
Genesis,22,4,"Sa ikatolong aldaw, harayo pa, nahiling na ni Abraham an lugar."
Genesis,22,5,"Sinabihan ni Abraham an saiyang mga sorogoon, “Digdi sana kamo kaiba kan asno. Maduman kami ni Isaac sa lugar na idto tanganing magsamba; babalikan mi na sana kamo.”"
Genesis,22,6,"Ipinadara ni Abraham ki Isaac an kahoy para sa tinutong na atang dangan siya an nagdara kan kutsilyo asin kan baga. Mantang naglalakaw sinda,"
Genesis,22,7,"nagsabi si Isaac, “Ama ko!” Nagsimbag si Abraham, “Ano saimo, aki ko?” Naghapot si Isaac, “Igwa ka na nin baga asin kahoy, alagad haen an kordero na iaatang?”"
Genesis,22,8,"Nagsimbag si Abraham, “An Dios an magtatao.” Dangan nagpadagos sinda sa paglakaw."
Genesis,22,9,"Pag-abot ninda sa lugar na itinaram nin Dios, naggibo si Abraham nin sarong altar dangan pinakarahay an mga kahoy sa ibabaw kaini. Pakatapos, ginapos niya si Isaac asin ibinugtak sa altar, sa ibabaw kan mga kahoy."
Genesis,22,10,Dangan kinua niya an kutsilyo tanganing gadanon si Isaac.
Genesis,22,11,"Alagad, hale sa langit, inapod siya kan anghel nin Kagurangnan , “Abraham, Abraham!” “Uya ako,” an simbag niya."
Genesis,22,12,"“Dai mo pagkulogan an aki o paggibohan nin ano man,” an sabi kan anghel. “Ngunyan, aram ko nang igwa kang pagkatakot sa Dios, huli ta dai mo isinayuma an saimong bugtong na aki kan hagadon ko siya saimo.”"
Genesis,22,13,Dangan nangalagkalag si Abraham asin nahiling niya an sarong lalaking karnero na an mga sungay napasabit sa sarong marambong na tinanom. Kinua niya idto asin iyo an inatang embes na an saiyang aki.
Genesis,22,14,"Kaya an lugar na idto nginaranan ni Abraham “An Kagurangnan Nagtatao.” Sagkod ngunyan an mga tawo nagsasabi, “Sa bulod nin Kagurangnan , siya nagtatao.”"
Genesis,22,15,"Hale sa langit, nag-apod ki Abraham sa ikaduwang beses an anghel nin Kagurangnan ,"
Genesis,22,16,"asin nagsabi, “Minasumpa ako, sa ngaran ko,” olay nin Kagurangnan , “na bebendisyonan taka huli ta dai mo isinayuma an saimong aking lalaki, an bugtong mong aki, kan hagadon ko siya saimo."
Genesis,22,17,"Minasumpa ako na tatawan taka nin mga kapagarakian na siring kadakul kan mga bitoon sa langit asin kan baybay sa tampi kan dagat. Dadaogon kan saimong mga kapagarakian an saindang mga kaiwal,"
Genesis,22,18,"asin sa paagi kan saimong mga kapagarakian, bebendisyonan ko man an gabos na nasyon, huli ta sinunod mo an pagboot ko.”"
Genesis,22,19,Binalikan ni Abraham an saiyang mga sorogoon asin iriba sindang nagpuli sa Beer-sheba saen nag-erok si Abraham.
Genesis,22,20,"Dai nahaloy, naisihan ni Abraham na an saiyang tugang na si Nahor nagkaigwa nin walong aki ki Milca:"
Genesis,22,21,"si Uz iyo an matua, si Buz an tugang na lalaki kaini, si Kemuel na ama ni Aram,"
Genesis,22,22,"si Kesed, Hazo, Pildas, Jidlaf, asin Betuel."
Genesis,22,23,Si Betuel iyo an ama ni Rebecca. An walong lalaking ini iyo an nagin mga aki ni Milca ki Nahor na tugang ni Abraham.
Genesis,22,24,"Si Reuma na kasaroan ni Nahor, nag-aki nin apat: si Teba, Gaham, Tahas, asin Maaca."
Genesis,23,1,Nabuhay si Sara sa laog nin syento beynte y syeteng taon.
Genesis,23,2,Nagadan siya sa Kiriat-arba na inaapod man Hebron sa daga nin Canaan. Ipinagmondo asin tinangisan ni Abraham an saiyang pagkagadan.
Genesis,23,3,"Binayaan niya an saiyang gadan na agom asin nagduman siya sa mga Heteo. Nagsabi siya sainda,"
Genesis,23,4,“Dayuhan ako digdi na nakikihimanwa sa saindo; pabakalan nindo ako nin daga tanganing ikalubong ko an sakong agom.”
Genesis,23,5,"Nagsimbag sinda,"
Genesis,23,6,"“Dangoga kami, kagurangnan. Minimidbid mi ika bilang sarong dakulang lider kaya ilubong mo an saimong agom sa pinakamarahay ming lulubngan. Mayo nin siisay man sa samo na masayuma saimo kan saiyang lulubngan o maolang saimo sa paglubong kan saimong gadan.”"
Genesis,23,7,Nagduko si Abraham sa atubang kan mga Heteo
Genesis,23,8,"dangan nagsabi, “Kun tugot kamong digdi ko ilubong an sakong agom, kaolayon nindo si Efron na aking lalaki ni Zohar"
Genesis,23,9,"tanganing ipabakal niya sako an lungib nin Macpela na sadiri niya; nasa poro ini kan saiyang oma. Kaolayon nindo siya na sa atubang nindo, babakalon ko idto saiya sa presyong gusto niya tanganing masadirihan ko bilang lulubngan.”"
Genesis,23,10,"Kan oras na iyan, kaibahan si Efron kan mga Heteo na nagtutukaw sa may trangkahan kan syudad. Sinimbag niya si Abraham sa pandangog kan gabos,"
Genesis,23,11,"“Dangoga ako, kagurangnan; sa atubang kan sakong mga kahimanwa, itatao ko saimo an bilog na oma asin an lungib na yaon duman tanganing ikalubong mo an saimong agom.”"
Genesis,23,12,Alagad nagduko si Abraham sa atubang kan mga Heteo
Genesis,23,13,"asin nagsabi ki Efron sa pandangog kan gabos, “Dangoga ngona ako; babakalon ko an bilog na oma. Akoa an kabayadan tanganing ikalubong ko duman an sakong agom.”"
Genesis,23,14,"Nagsimbag si Efron,"
Genesis,23,15,"“Kagurangnan, para sa satong duwa, ano na an daga na nagkakahalaga nin kwatro syentos na pedasong plata? Ilubong mo na duman an saimong agom.”"
Genesis,23,16,"Nag-oyon si Abraham kaya tinimbang niya an halagang sinambit ni Efron sa atubang kan mga tawo—kwatro syentos na pedasong plata, sosog sa kinaugalean na timbang na ginagamit kan mga negosyante."
Genesis,23,17,"Kaya nasadirihan ni Abraham an rogaring ni Efron duman sa Macpela, sa sirangan nin Mamre. Nabakal niya an daga kaiba an oma, an lungib asin an gabos na kahoy na nasa laog kan daga."
Genesis,23,18,Minidbid kan gabos na Heteo na nagtiripon duman na an daga sadiri na ni Abraham.
Genesis,23,19,"Dangan ilinubong ni Abraham an saiyang agom na si Sara sa lungib nin Macpela harani sa Mamre, na inaapod man Hebron, sa daga nin Canaan."
Genesis,23,20,Kaya an oma na dating pagsadiri kan mga Heteo asin an lungib duman nagin pagsadiri ni Abraham asin ginibo niya ining lulubngan.
Genesis,24,1,Gurang nang marahay si Abraham asin benendisyonan siya nin Kagurangnan sa gabos na bagay.
Genesis,24,2,"Sinabihan niya an pinakagurang niyang oripon na namamahala kan gabos niyang rogaring, “Ibugtak mo an saimong kamot sa pagultanan kan sakong mga hita asin magsumpa ka."
Genesis,24,3,"Isumpa mo sa ngaran nin Kagurangnan , an Dios kan langit asin daga, na an sakong aki dai mo ikukua nin agom na gikan sa Canaan na pinakikihimanwahan ko."
Genesis,24,4,Magbalik ka sa dagang namundagan ko asin an aki kong si Isaac ikua mo nin sarong agom hale sa sakong mga kadugo duman.”
Genesis,24,5,"Naghapot an sorogoon, “Paano kun habong mag-iba sako an babaeng mapili ko? Tama daw na ipag-iba ko si Isaac duman sa dagang hinalean mo?”"
Genesis,24,6,"Nagsimbag si Abraham, “Dai mo nanggad ipag-iba duman an aki ko!"
Genesis,24,7,"An Kagurangnan , an Dios nin langit, na nagdara sako digdi hale sa harong nin sakong ama asin sa dagang namundagan ko, nanuga sako na itatao niya an dagang ini sa sakong mga kapagarakian. Papaenoton niya saimo an saiyang anghel tanganing ikakua mo duman nin agom an aki ko."
Genesis,24,8,"Kun habong mag-iba saimo an babae, makakatalingkas ka na sa sumpang ini; alagad dai mo nanggad ipag-iba duman an aki ko.”"
Genesis,24,9,Kaya ibinugtak kan sorogoon sa pagultanan kan mga hita ni Abraham an saiyang kamot dangan nagsumpa na gigibohon an hinahagad saiya ni Abraham.
Genesis,24,10,"Nagkua an sorogoon nin sampolong kamelyo kan saiyang kagurangnan asin kinargahan nin manlaen-laen na mamahalon na regalo dangan naglakaw na siya pasiring sa Mesopotamia, sa syudad na pinag-eerokan ni Nahor."
Genesis,24,11,"Pag-abot niya, pinaluhod niya an mga kamelyo sa may bubon sa luwas kan syudad. Nagsosolnop na an aldaw asin iyo idto an oras na an kababaehan nagduduman tanganing magharok nin tubig."
Genesis,24,12,"Namibi an sorogoon, “O Kagurangnan , Dios kan sakong kagurangnan na si Abraham, tawe ako nin marahay na palad asin pahilingan an saimong danay na pagkamoot sa kagurangnan kong si Abraham."
Genesis,24,13,Uya ako ngunyan sa may bubon na pinaghaharokan nin tubig kan mga daraga kan syudad na ini.
Genesis,24,14,"Masabi ako sa saro sa sainda, ‘Painoma man ako sa saimong dulay!’ Kun magsabi siyang, ‘Inom na asin papainomon ko man an saimong mga kamelyo,’ siya na man logod an napili mo para sa sorogoon mong si Isaac. Sa paaging ini, maaaraman kong ipinahiling mo sa sakong kagurangnan an saimong danay na pagkamoot.”"
Genesis,24,15,"Dai pa siya nakakatapos magpamibi, nag-abot si Rebecca na pasan an sarong dulay. Siya an aking babae ni Betuel na aking lalaki ni Milca, na agom ni Nahor na tugang ni Abraham."
Genesis,24,16,"Magayon nin marahay si Rebecca asin birhen pa. Luminusad ini sa bubon, pinano nin tubig an dulay dangan suminakat."
Genesis,24,17,"Sinabat siya tolos kan sorogoon ni Abraham asin sinabihan, “Painoma man ako sa saimong dulay.”"
Genesis,24,18,"Nagsimbag siya, “Inom na, kagurangnan.” Ibinaba niya an dulay asin pinainom an sorogoon."
Genesis,24,19,"Kan makainom na ini, nagsabi si Rebecca, “Maharok pa ako asin papainomon ko man an saimong mga kamelyo sagkod na mahimahaan sinda.”"
Genesis,24,20,An natadang tubig inula niya sa pararaan kan mga hayop dangan nagbalik siya sa bubon tanganing magharok pa; pabalik-balik niyang ginibo ini sagkod na mapainom niya an gabos na kamelyo.
Genesis,24,21,"Mantang ginigibo niya ini, pinagmamasdan siya kan sorogoon tanganing mahiling kaini kun tinabangan na siya nin Kagurangnan sa saiyang katuyohan o dai."
Genesis,24,22,"Pakainom kan mga kamelyo, kinua kan sorogoon an sarong mamahalon na singsing asin duwang bulawan na pulseras dangan itinao ki Rebecca."
Genesis,24,23,"Naghapot an sorogoon, “Kiisay kang aki? Pwede daw kaming makitorog saindo?”"
Genesis,24,24,"Nagsimbag si Rebecca, “Aki ako ni Betuel na aki ni Nahor asin Milca."
Genesis,24,25,Dakul an sakati saka pagkakan sa samong harong asin igwa kamong matotorogan duman.”
Genesis,24,26,Nagluhod an sorogoon dangan nagsamba sa Kagurangnan
Genesis,24,27,"asin nagsabi, “Pag-omawon an Kagurangnan , an Dios kan kagurangnan kong si Abraham, na nagpahiling kan saiyang danay na pagkamoot asin kaimbodan sa sakong kagurangnan; huli ta an Kagurangnan an nangenot sako pasiring sa mga kadugo kan sakong kagurangnan.”"
Genesis,24,28,Nagdalagan si Rebecca pasiring sa harong kan saiyang ina asin inosip an bilog na nangyari.
Genesis,24,29,"Si Rebecca igwa nin tugang na lalaki na an ngaran Laban, asin ini nagdalagan pasiring sa sorogoon ni Abraham sa may bubon,"
Genesis,24,30,"huli ta nahiling niya an singsing asin an mga pulseras sa mga kamot ni Rebecca patin nadangog niya kun ano an isinabi kan lalaki sa tugang kan mag-istorya ini. Dinolok niya an sorogoon ni Abraham, na nagtitindog kataed kan saiyang mga kamelyo sa may bubon,"
Genesis,24,31,"dangan nagsabi, “Madya sa harong, ika, na benendisyonan nin Kagurangnan . Tano ta nagtitindog ka digdi sa luwas? Inandam ko na an kwarto para saimo asin an lugar para sa mga kamelyo.”"
Genesis,24,32,"Kaya nagdagos an lalaki sa harong; asin diniskargahan ni Laban an mga kamelyo dangan tinawan nin pagkakan an mga ini. Pakatapos, dinarahan niya nin tubig an sorogoon ni Abraham asin an kairiba kaini tanganing maghanaw kan saindang mga bitis."
Genesis,24,33,"Kan andam na an kakanon sa atubang niya, nagsabi an sorogoon, “Dai ako makakan sagkod na dai ko nasasabi an sakong tuyo.” Nagsimbag si Laban, “Sabihan na.”"
Genesis,24,34,"“Sorogoon ako ni Abraham,” an sabi niya."
Genesis,24,35,"“Benendisyonan nin marahay nin Kagurangnan an sakong kagurangnan kaya siya nagyaman. Tinawan siya nin dakul na karnero, kanding asin baka, plata asin bulawan, mga oripon na babae asin lalaki, mga kamelyo asin asno."
Genesis,24,36,"An agom niyang si Sara nangaki nin lalaki kan siya gurang na, asin an gabos na rogaring kan sakong kagurangnan itinao na sa saiyang aki."
Genesis,24,37,"Pinasumpa ako kan kagurangnan ko na, ‘An sakong aki dai mo ipagkua nin agom na gikan sa kadaragahan sa Canaan na pinakikihimanwahan ko;"
Genesis,24,38,"alagad magduman ka sa sakong ginikanan, sa mga kadugo ko, asin duman ka magpili nin agom para sa sakong aki.’"
Genesis,24,39,"Hinapot ko an sakong kagurangnan, ‘Paano kun habong mag-iba sako an daraga?’"
Genesis,24,40,"Nagsimbag siya, ‘An Kagurangnan na danay kong sinusunod mapadara nin anghel na maiba saimo, asin matao saimo nin marahay na palad. An sakong aki ikukua mo nin agom hale sa pamilya nin sakong ama."
Genesis,24,41,"Kun pag-abot mo duman sa mga kadugo ko, dai siya ninda paibahon saimo, dangan ka makakatalingkas sa saimong sumpa.’"
Genesis,24,42,"“Pag-abot ko sa bubon kasubago, namibi ako, ‘ Kagurangnan , Dios nin sakong kagurangnan na si Abraham, tawe ako nin marahay na palad sa gigibohon ko."
Genesis,24,43,"Nagtitindog ako ngunyan sa may bubon; kun igwang magharok na daraga, hahagadan ko siya nin inomon hale sa saiyang dulay."
Genesis,24,44,"Kun painomon niya ako asin painomon man niya an sakong mga kamelyo, siya na logod an saimong napili para sa aki kan sakong kagurangnan.’"
Genesis,24,45,"Dai pa ako nakakatapos magpamibi, nag-abot si Rebecca na pasan an sarong dulay asin nagharok siya sa bubon. Sinabihan ko siya, ‘Painoma man ako.’"
Genesis,24,46,"Ibinaba niya tolos an darang dulay asin nagsabi, ‘Inom na asin papainomon ko man an saimong mga kamelyo.’ Kaya nag-inom ako dangan pinainom niya an sakong mga kamelyo."
Genesis,24,47,"Pakatapos, hinapot ko siya kun kiisay siyang aki. Nagsimbag siya, ‘Aki ako ni Betuel na aki ni Nahor asin Milca.’ Dangan tinawan ko siya nin singsing asin nin mga pulseras."
Genesis,24,48,"Pakatapos, nagduko ako asin nagsamba sa Kagurangnan . Inomaw ko an Kagurangnan , an Dios kan sakong kagurangnan na si Abraham, na nangenot sako pasiring sa mga kadugo kan sakong kagurangnan saen nakua ko an magigin agom kan saiyang aki."
Genesis,24,49,Kaya sabihi ako ngunyan kun ano an nasa boot nindo tanganing makadesidir ako kun ano an dapat kong gibohon.”
Genesis,24,50,"Nagsimbag saiya si Laban asin si Betuel, “Mayo kaming masasabi huli ta an bagay na ini hale sa Kagurangnan ."
Genesis,24,51,"Uya si Rebecca, ipag-iba mo siya tanganing magin agom kan aki nin saimong kagurangnan, siring sa itinaram nin Kagurangnan .”"
Genesis,24,52,"Kan madangog ini kan sorogoon, nagduko ini asin nagsamba sa Kagurangnan ."
Genesis,24,53,"Ilinuwas niya an darang alahas na plata asin bulawan saka mga gubing, dangan itinao an mga ini ki Rebecca; tinawan man niya nin mga mamahalon na regalo si Laban asin an saiyang ina."
Genesis,24,54,"Dangan nagkakan asin nag-inom an sorogoon ni Abraham kaiba an saiyang mga tawohan; duman sinda nagkatorog. Pagbangon ninda kinaagahan, nagsabi an sorogoon ni Abraham, “Tugote akong magpuli sa sakong kagurangnan.”"
Genesis,24,55,"Alagad nagsimbag si Laban asin an saiyang ina, “Tugoteng masakaibahan mi ngona si Rebecca sa laog nin sarong semana o sampolong aldaw pakatapos, pwede na siyang maghale.”"
Genesis,24,56,"Nagsimbag an sorogoon, “Dai nindo ako pag-olangon. Tinabangan ako nin Kagurangnan sa sakong lakaw; tugote akong magpuli sa sakong kagurangnan.”"
Genesis,24,57,"Nagsabi sinda, “Apodon ta si Rebecca asin hapoton ta siya.”"
Genesis,24,58,"Inapod ninda ini asin sinabihan, “Maiba ka sa lalaking ini?” Nagsimbag si Rebecca, “Maiba ako.”"
Genesis,24,59,Kaya tinugotan ninda si Rebecca asin an saiyang sorogoon na mag-iba sa sorogoon ni Abraham asin sa mga tawohan kaini.
Genesis,24,60,"Benendisyonan ninda si Rebecca asin sinabihan, “Tugang, magin ina ka logod nin dai mabilang na kaakian! Sakopon logod kan saimong kapagarakian an mga syudad kan saindang mga kaiwal!”"
Genesis,24,61,"Nag-andam si Rebecca asin an saiyang hoben na babaeng mga sorogoon, asin nagsunod sa sorogoon ni Abraham; sarabay sindang nagharale lunad sa mga kamelyo."
Genesis,24,62,"Kan panahon na iyan, si Isaac nag-eerok sa habagat na parte kan Canaan; nag-abot siya sa kalangtadan nin Beer-lahai-roi."
Genesis,24,63,"Kan naglalakaw-lakaw siya sa oma sarong banggi, nahiling niya an nagdadangadang na mga kamelyo."
Genesis,24,64,"Kan mahiling ni Rebecca si Isaac, naghilig siya sa kamelyo"
Genesis,24,65,"asin naghapot sa sorogoon ni Abraham, “Siisay an lalaking idto na naglalakaw sa oma sa pagsabat sato?” “Siya an kagurangnan ko,” an simbag kan sorogoon. Kaya kinua ni Rebecca an saiyang belo asin tinahoban an saiyang lalawogon."
Genesis,24,66,Inosip kan sorogoon ki Isaac an gabos na nangyari.
Genesis,24,67,Dangan dinara ni Isaac si Rebecca sa tolda na pinag-erokan kaidto ni Sara na saiyang ina asin nagin niyang agom si Rebecca. Namotan niya si Rebecca na nagin karangahan niya sa pakagadan kan saiyang ina.
Genesis,25,1,"Nag-agom giraray si Abraham, na an ngaran Ketura."
Genesis,25,2,"Anom an nagin aki ninda ni Abraham: si Zimran, Joksan, Medan, Midian, Isbak asin si Sua."
Genesis,25,3,"Si Joksan iyo an ama ni Sheba asin ni Dedan. An mga Assurim, Letusim asin Leummim iyo an mga kapagarakian ni Dedan."
Genesis,25,4,"An mga aking lalaki ni Midian iyo si Efa, Efer, Hanok, Abida asin Eldaa. Ini gabos an kapagarakian ni Ketura."
Genesis,25,5,Itinao ni Abraham ki Isaac an gabos niyang rogaring;
Genesis,25,6,"alagad kan siya buhay pa, an mga aki niyang lalaki sa saiyang mga kasaroan tinawan niya nin mga regalo asin pinaerok sa daga na nasa sirangan, harayo sa aki niyang si Isaac."
Genesis,25,7,Gurang nang marahay si Abraham kan siya magadan
Genesis,25,8,sa edad na syento setenta y singkong taon.
Genesis,25,9,"Ilinubong siya kan mga aki niyang si Isaac asin Ismael duman sa lungib nin Macpela, sa oma na nasa sirangan kan Mamre, na dating pagsadiri ni Efron, na aking lalaki ni Zohar na Heteo."
Genesis,25,10,Iyo idto an oma na binakal ni Abraham sa mga Heteo; duman ilinubong si Abraham asin si Sara na saiyang agom.
Genesis,25,11,Benendisyonan nin Dios si Isaac na aki ni Abraham pagkagadan kaini. Dangan nag-erok si Isaac sa Beer-lahai-roi.
Genesis,25,12,"Si Ismael, na aking lalaki ni Abraham ki Hagar, an babaeng taga Egipto na oripon ni Sara, nagkaigwa nin doseng aki."
Genesis,25,13,"Ini an saindang mga ngaran sosog sa saindang pagkamundag: Nebaiot, Kedar, Adbeel, Mibsam,"
Genesis,25,14,"Misma, Duma, Massa,"
Genesis,25,15,"Hadad, Tema, Jetur, Nafis asin Kedema."
Genesis,25,16,"Sinda an ginikanan nin doseng tribu, asin an ngaran kan mga lugar na saindang pinag-eerokan isinunod sa saindang ngaran."
Genesis,25,17,Nagadan si Ismael sa edad na syento treynta y syeteng taon.
Genesis,25,18,"An saiyang mga kapagarakian nag-erok poon sa Havila sagkod sa Sur na nasa ibong kan Egipto, sa dalan pasiring sa Asiria; namuhay sindang suhay sa ibang mga kapagarakian ni Abraham."
Genesis,25,19,Iyo ini an istorya ni Isaac na aking lalaki ni Abraham.
Genesis,25,20,"Kan kwarenta na an edad ni Isaac, inagom niya si Rebecca, na aking babae ni Betuel, na Arameong taga Mesopotamia, asin tugang na babae ni Laban."
Genesis,25,21,"Huli ta dai nag-aaki si Rebecca, namibi si Isaac sa Kagurangnan . Sinimbag nin Kagurangnan an pamibi ni Isaac asin nagbados si Rebecca."
Genesis,25,22,"Kambal an ipinagbabados ni Rebecca asin naggugumulan an mga ini sa saiyang tulak. Nagsabi si Rebecca, “Tano ta nangyayari sako an siring kaini?” Kaya naglakaw siya tanganing hapoton an Kagurangnan ."
Genesis,25,23,"Tinaraman siya nin Kagurangnan , “Duwang nasyon an nasa tulak mo, duwang magkaribal na banwaan an mamumundag saimo; an saro mas makosog ki sa saro, an matua, maglilingkod sa ngohod.”"
Genesis,25,24,Nag-abot an aldaw nin saiyang pag-aki asin namundag sa saiya an kambal na lalaki.
Genesis,25,25,"Mapula an naenot asin mabarahibo an saiyang kublit siring sa gubing na anit, kaya inapod siyang Esau."
Genesis,25,26,"Namundag an ikaduwa na pugol nin marahay an bool ni Esau, kaya inapod siyang Jacob. An kambal namundag kan si Isaac sesentang taon na an edad."
Genesis,25,27,"Kan magdakula an kambal, si Esau, na mas gusto an buhay sa luwas nagin sarong marahay na paraayam; alagad si Jacob bakong paragirong asin mas gusto sa harong."
Genesis,25,28,Padangat ni Isaac si Esau huli ta nawiwilihan niyang kakanon an mga inayaman kaini alagad padangat ni Rebecca si Jacob.
Genesis,25,29,"Sarong aldaw mantang nagluluto si Jacob nin sinabawan na balatong, uminabot si Esau hale sa pangangayam. Gutom na ini nin marahay"
Genesis,25,30,"kaya sinabihan kaini si Jacob, “Tawe ako kan mapulang linuluto mo huli ta grabe na an gutom ko.” (Kaya poon kaidto, nginaranan siyang Edom.)"
Genesis,25,31,"Nagsimbag si Jacob, “Tatawan taka kaini kun itao mo sako an saimong deretso bilang matuang aking lalaki.”"
Genesis,25,32,"Nagsimbag si Esau, “Sige! Magagadan na ako sa gutom, kaya ano pa an halaga kan sakong deretso bilang matuang aking lalaki?”"
Genesis,25,33,"“Magsumpa ka ngona,” an simbag ni Jacob. Kaya nagsumpa si Esau asin ipinabakal an saiyang deretso ki Jacob."
Genesis,25,34,"Pakatapos kaini, tinawan ni Jacob si Esau nin tinapay asin nin sinabawan na balatong; nagkakan asin nag-inom ini dangan naghale. Sa siring na paagi, dai pinahalagahan ni Esau an saiyang deretso bilang matuang aking lalaki."
Genesis,26,1,"Nagkaigwa nin gutom sa daga, na laen man kan naenot na gutom kan panahon ni Abraham. Nagduman si Isaac sa Gerar, ki Abimelek na hade kan mga Filistio."
Genesis,26,2,"Nagpahiling an Kagurangnan ki Isaac asin nagtaram, “Dai ka magduman sa Egipto; mag-erok ka sa daga na itataram ko saimo."
Genesis,26,3,"Mag-erok ka sa dagang ini; iibahan asin bebendisyonan taka. Itatao ko saimo asin sa mga kapagarakian mo an bilog na dagang ini, asin ootobon ko an sakong panuga sa saimong ama na si Abraham."
Genesis,26,4,"Papadakulon ko siring sa mga bitoon sa kalangitan an saimong mga kapagarakian asin itatao ko sa sainda an bilog na teritoryong ini. Sa paagi ninda, bebendisyonan ko man an gabos na nasyon sa daga."
Genesis,26,5,"Bebendisyonan taka, huli ta nagsunod sako si Abraham asin inotob niya an gabos kong mga togon asin mga pagboot.”"
Genesis,26,6,Kaya nag-erok si Isaac sa Gerar.
Genesis,26,7,"Kan hapoton siya kan kalalakihan duman manongod sa saiyang agom, nagsimbag siya na tugang niya ini. Dai niya inako na agom ini, huli ta takot siyang gadanon kan mga lalaki duman tanganing makua sana si Rebecca na magayon nin marahay."
Genesis,26,8,"Kan haloy-haloy nang nag-erok si Isaac duman, nagdungaw sa bintana si Hadeng Abimelek asin nahiling niyang nagdodorog si Isaac asin si Rebecca."
Genesis,26,9,"Kaya ipinaapod ni Abimelek si Isaac dangan sinabihan, “Agom mo palan si Rebecca! Tano ta nagsabi kang tugang mo siya?” Nagsimbag si Isaac, “Hona ko kaya, gagadanon ako kun sabihon kong agom ko siya.”"
Genesis,26,10,"Naghapot si Abimelek, “Ano ining ginibo mo samo? Pasil kutanang madorogan an saimong agom kan saro sa mga tawohan ko, asin kun nangyari ini, ika an babasolon.”"
Genesis,26,11,Kaya pinatanidan ni Abimelek an gabos na tawo: “Gagadanon an siisay man na mag-api sa lalaking ini o sa saiyang agom.”
Genesis,26,12,"Nag-oma duman si Isaac, asin sa taon na idto, nag-ani siya nin sanggatos na beses kan itinanom niya, huli ta benendisyonan siya nin Kagurangnan ."
Genesis,26,13,Padagos siyang nag-uswag asin nagyaman nin marahay.
Genesis,26,14,Naara saiya an mga Filistio huli kan kadakul niyang rogaring na hayop asin mga sorogoon.
Genesis,26,15,Kaya tinahoban kan mga Filistio an gabos na bubon na kinalot kan mga sorogoon kan ama ni Isaac na si Abraham kan buhay pa ini.
Genesis,26,16,"Dangan sinabihan ni Abimelek si Isaac, “Humale ka sa samong daga huli ta mas mapangyari ka na ki sa samo.”"
Genesis,26,17,Kaya naghale si Isaac sa dagang idto asin nagkampo sa Kapantayan nin Gerar asin nag-erok duman.
Genesis,26,18,"Kinalot niya giraray an mga bubon na tinahoban kan mga Filistio, na kinalot sa panahon kan ama niyang si Abraham. Nginaranan niya an mga bubon kan parehong ngaran na itinao kan saiyang ama."
Genesis,26,19,Nagkalot pa nin bubon duman sa kapantayan an mga sorogoon ni Isaac asin nakakua sinda nin tubig.
Genesis,26,20,"Alagad iniwal an mga pastor ni Isaac kan mga pastor sa Gerar na nagsasabi, “Samo an tubig na ini.” Kaya Esek an inginaran ni Isaac sa bubon, huli ta iniwal siya ninda."
Genesis,26,21,"Nagkalot giraray nin bubon an mga sorogoon ni Isaac, asin arog kan enot na nangyari, pinag-iriwalan man idto. Kaya Sitna an inginaran ni Isaac sa bubon."
Genesis,26,22,"Naghale duman si Isaac asin nagkalot giraray nin bubon. Ini dai na pinag-iriwalan kaya inapod niyang Rehobot, huli ta olay niya, “Tinawan kita nin Kagurangnan nin lugar sa dagang ini asin magigin mauswag kita digdi.”"
Genesis,26,23,Hale duman nagpasiring si Isaac sa Beer-sheba.
Genesis,26,24,"Kan bangging idto, nagpahiling saiya an Kagurangnan asin nagtaram, “Ako an Dios kan saimong ama na si Abraham. Dai ka matakot, huli ta kaiba mo ako. Bebendisyonan taka asin papadakulon ko an saimong mga kapagarakian huli ki Abraham na sorogoon ko.”"
Genesis,26,25,"Kaya nagtugdok duman nin altar si Isaac asin nagsamba sa Kagurangnan . Duman na siya nag-erok, asin nagkalot duman nin saro pang bubon an saiyang mga sorogoon."
Genesis,26,26,"Hale sa Gerar, nagduman si Abimelek ki Isaac, kaiba si Ahuzzat na saiyang parahatol asin si Ficol na pamayo kan saiyang hukbo."
Genesis,26,27,"Hinapot sinda ni Isaac, “Tano ta nagdirigdi kamo? Bakong naoongis kamo sako asin pinahale nindo ako sa saindong daga?”"
Genesis,26,28,"Nagsimbag sinda, “Nahiling mi ngunyan na kaiba mo an Kagurangnan , kaya samong naisip na dapat magkaigwa kita nin kontrata"
Genesis,26,29,na dai mo kami gigibohan nin maraot. Nagin marahay kami saimo asin matoninong mi ikang pinahale. Mayong duda na benendisyonan ka nin Kagurangnan .”
Genesis,26,30,Kaya nag-andam nin bangkete si Isaac para sa sainda asin nagkakan saka nag-inoman sinda.
Genesis,26,31,"Pagkaaga, amay sindang nagmata asin sinda gabos nanumpa sa lambang saro; dinespedir sinda ni Isaac asin nagburulag sinda bilang mga magkatood."
Genesis,26,32,"Kan aldaw na iyan, nag-abot an mga sorogoon ni Isaac asin nag-osip saiya manongod kan bubon na kinalot ninda. Olay ninda, “Nakakua kami nin tubig.”"
Genesis,26,33,An bubon nginaranan Sheba ni Isaac; kaya sagkod ngunyan an syudad inaapod Beer-sheba.
Genesis,26,34,"Kan kwarenta na an edad ni Esau, inagom niya si Judith na aki ni Beeri na Heteo asin si Basemat na aki ni Elon na saro pang Heteo."
Genesis,26,35,"Huli sainda, nagin mapait an buhay ni Isaac asin ni Rebecca."
Genesis,27,1,"Kan gurang na si Isaac asin dai na nakakamaan, inapod niya an matua niyang aking si Esau, “Esau aki ko!” “Uya po ako,” an simbag ni Esau."
Genesis,27,2,"Nagsabi si Isaac, “Gurang na ako asin madali nang magadan."
Genesis,27,3,Kuaha an saimong pana asin mangayam ka sa kaomahan para sako.
Genesis,27,4,Iluto mo ako kan paborito kong putahe asin darahon mo sako tanganing magkakan ko; dangan bebendisyonan taka bago ako magadan.”
Genesis,27,5,"Mantang kaolay ni Isaac si Esau, nagdadangog si Rebecca. Kaya pakahale ni Esau tanganing mangayam,"
Genesis,27,6,"sinabihan ni Rebecca si Jacob, “Nadangog ko an sinabi kan saimong ama sa tugang mong si Esau,"
Genesis,27,7,‘Darahe ako nin hayop asin iluto mo ako kan paborito kong putahe asin makakan ako; dangan bebendisyonan taka sa atubang nin Kagurangnan bago ako magadan.’
Genesis,27,8,"Kaya, aki ko, sunoda an sasabihon ko saimo."
Genesis,27,9,Magduman ka sa satong mga hayop asin kumua ka nin duwang matabang ogbon nin kanding tanganing iluto ko kan paborito niyang putahe an saimong ama.
Genesis,27,10,Ika an madara kaiyan saiya tanganing kakanon niya asin tanganing bendisyonan ka niya bago siya magadan.”
Genesis,27,11,"Nagsimbag si Jacob ki Rebecca na saiyang ina, “Alagad mabarahibo si Esau mantang ako bako."
Genesis,27,12,"Tibaad hapiyapon ako kan sakong ama asin maaraman niyang dinadaya ko siya; kaya embes na bendisyon, sumpa an mapasako.”"
Genesis,27,13,"Nagsimbag an saiyang ina, “Mapasakuya an ano man na sumpa na para saimo, aki ko; sunoda sana an ipinapagibo ko. Lakaw na asin kumua ka na kan mga kanding.”"
Genesis,27,14,Kaya nagsunod si Jacob asin dinara an mga kanding sa saiyang ina. Ilinuto ini kan saiyang ina sa putaheng paborito kan saiyang ama.
Genesis,27,15,"Dangan kinua ni Rebecca sa saiyang harong an itinago niyang pinakamarahay na gubing ni Esau, asin isinulot ki Jacob."
Genesis,27,16,Ibinugtak man niya sa mga kamot asin sa liog kaini an mga anit kan kanding.
Genesis,27,17,"Pakatapos, itinao niya ki Jacob an linuto niyang tinapay asin an inandam niyang kakanon."
Genesis,27,18,"Dangan nagduman si Jacob sa saiyang ama asin nagsabi, “Ama ko.” Nagsimbag si Isaac, “Uya ako. Siisay ka sa mga aki ko?”"
Genesis,27,19,"“Ako si Esau, an saimong matuang aking lalaki,” an simbag ni Jacob. “Nagibo ko na an ipinagboot mo. Kaya bangon na asin kakan na kan dara kong karne, tanganing mabendisyonan mo ako.”"
Genesis,27,20,"Alagad naghapot si Isaac, “Tano ta madalion ka sana, aki ko?” “Huli ta tinabangan ako nin Kagurangnan na saimong Dios,” an simbag ni Jacob."
Genesis,27,21,"“Rumani ka sako, aki ko,” an sabi ni Isaac, “tanganing mahapiyap taka, asin maaraman ko kun ika mananggad an aki kong si Esau o bako.”"
Genesis,27,22,"Kaya nagrani si Jacob sa saiyang ama. Hinapiyap siya kaini dangan nagsabi, “Ki Jacob an boses mo, alagad an saimong mga kamot ki Esau.”"
Genesis,27,23,"Dai ni Isaac namidbid si Jacob huli ta mabarahibo man an saiyang kamot arog kan ki Esau. Bebendisyonan na kuta siya ni Isaac,"
Genesis,27,24,"alagad naghapot giraray ini, “Ika mananggad an aki kong si Esau?” “Ako mananggad,” an simbag ni Jacob."
Genesis,27,25,"Dangan nagsabi si Isaac, “Daraha na digdi an linuto mo. Pakakakan ko, bebendisyonan taka.” Kaya dinara ni Jacob saiya an linuto asin nagkakan siya; dinarahan man siya ni Jacob nin arak asin nag-inom siya."
Genesis,27,26,"Dangan nagsabi si Isaac, “Aki ko, rumani ka asin hadokan mo ako.”"
Genesis,27,27,"Nagrani si Jacob asin hinadokan an ama; naparong ni Isaac an gubing ni Esau, kaya benendisyonan siya ni Isaac na an sabi, “An parong kan aki ko siring sa parong nin sarong oma na benendisyonan nin Kagurangnan !"
Genesis,27,28,"Itao logod saimo nin Dios an ambon hale sa langit, magin matubang logod an saimong daga, dangan magdakul logod an saimong ani asin arak."
Genesis,27,29,"Maglingkod logod saimo an mga banwaan asin magduko saimo an mga nasyon. Magin kagurangnan ka logod kan saimong mga tugang, saka magduko logod saimo an mga kapagarakian nin saimong ina. Sumpaon logod an magsumpa saimo, asin bendisyonan logod an magbendisyon saimo.”"
Genesis,27,30,"Nakahale pa sana si Jacob sa atubang ni Isaac, matapos na bendisyonan siya kaini, kan umabot si Esau hale sa pangayam."
Genesis,27,31,"Nagluto man siya nin masiram na pagkakan asin dinara sa saiyang ama. Nagsabi siya, “Bangon na, ama ko, asin kakan na kan linuto ko tanganing mabendisyonan mo ako.”"
Genesis,27,32,"“Siisay ka?” an hapot ni Isaac. “Ako si Esau, an matua mong aki,” an simbag niya."
Genesis,27,33,"Huli kaini nagtakig an bilog na hawak ni Isaac asin naghapot, “Siisay palan idtong nagbuno nin hayop asin nagdara kan linuto sako? Nakakakan pa sana ako bago ka mag-abot. Itinao ko na saiya an bendisyon asin mapapasaiya na idto sagkod pa man.”"
Genesis,27,34,"Kan madangog ini ni Esau, nagkurahaw siya asin sa mapait na tingog nagsabi sa saiyang ama, “Ama ko, bendisyonan mo man ako!”"
Genesis,27,35,"Alagad nagsimbag si Isaac, “Nagdigdi an tugang mo asin dinaya ako. Nakua niya an bendisyon na para saimo.”"
Genesis,27,36,"Nagsabi si Esau, “Tama mananggad na nginaranan siyang Jacob, huli ta duwang beses na niya akong inagawan. Inagaw na niya an sakong deretso bilang matuang aking lalaki, asin ngunyan inagaw pa niya an bendisyon na para sako. Mayo ka nang natadang bendisyon para sako?”"
Genesis,27,37,"Nagsimbag si Isaac, “Ginibo ko na siyang kagurangnan mo, asin an gabos niyang kadugo itinao ko na sa saiya bilang mga oripon. Tinawan ko siya nin dakul na ani asin arak. Mayo na akong magiginibo para saimo, aki ko!”"
Genesis,27,38,"Alagad padagos na nakimaherak si Esau sa saiyang ama: “Saro sana nanggad an bendisyon mo? Ama ko, bendisyonan mo man ako!” Dangan nagpoon siyang maghibi."
Genesis,27,39,"Kaya sinabihan siya ni Isaac, “Mayong ambon hale sa langit para saimo; mayong matubang na daga para saimo."
Genesis,27,40,"Mabubuhay ka huli sa saimong espada asin magigin sorogoon ka kan tugang mo. Alagad kun magrebelde ka, makakatalingkas ka sa saiyang kapangyarihan.”"
Genesis,27,41,"Anggot na marahay si Esau ki Jacob huli ta benendisyonan ini kan saiyang ama. Nagsaboot si Esau, “Madali na an panahon na ipagmomondo an kagadanan kan sakong ama; dangan ko gagadanon an tugang kong si Jacob.”"
Genesis,27,42,"Alagad kan madangog ni Rebecca an planong ini ni Esau, ipinaapod niya si Jacob asin sinabihan, “An tugang mong si Esau nagpaplanong gadanon ka."
Genesis,27,43,"Kaya aki ko, magdulag ka tolos pasiring sa tugang kong si Laban duman sa Haran"
Genesis,27,44,"asin duman ka ngona sa kaibahan niya sagkod na mawara an anggot kan saimong tugang,"
Genesis,27,45,dangan malingawan niya an ginibo mo saiya. Ipapakua taka na sana. Tano ta kaipuhan mawaraan ako nin duwang aki sa saro sanang aldaw?”
Genesis,27,46,"Sinabihan ni Rebecca si Isaac, “Nauuyam na ako sa dayuhan na mga agom ni Esau. Kun mag-agom man si Jacob nin sarong babaeng Heteo, mas marahay pang magadan na ako.”"
Genesis,28,1,"Kaya inapod ni Isaac si Jacob, kinomusta asin sinabihan, “Dai ka mag-agom nin babaeng taga Canaan."
Genesis,28,2,"Lakaw asin magduman ka sa Mesopotamia, sa harong ni Betuel, na ama kan saimong ina, asin agomon mo an saro sa mga aki kan tiyo mong si Laban."
Genesis,28,3,"Bendisyonan logod kan Makakamhan na Dios an saimong pag-agom; tawan ka niya logod nin dakul na aki, tanganing magin ama ka nin dakul na nasyon!"
Genesis,28,4,"Itao logod saimo asin sa saimong mga kapagarakian an bendisyon ni Abraham tanganing masadirihan mo ining daga na pinag-eerokan mo, na itinao nin Dios ki Abraham.”"
Genesis,28,5,"Kaya pinaduman ni Isaac si Jacob sa Mesopotamia, ki Laban na aking lalaki ni Betuel na Arameo, na tugang ni Rebecca na ina ni Jacob asin ni Esau."
Genesis,28,6,"Naaraman ni Esau na benendisyonan ni Isaac si Jacob asin pinaduman sa Mesopotamia tanganing maghanap nin agom. Naaraman pa niya na kan bendisyonan ini ni Isaac, pinagbotan ini na dai nanggad mag-agom nin babaeng taga Canaan."
Genesis,28,7,"Naaraman niya na nagsunod sa ama asin ina si Jacob, asin nagduman sa Mesopotamia."
Genesis,28,8,Nasabotan ni Esau na habo sa mga babaeng taga Canaan an saiyang ama na si Isaac
Genesis,28,9,"kaya nagduman siya sa aki ni Abraham na si Ismael, asin inagom an aki kaini na si Mahalat na tugang ni Nebaiot."
Genesis,28,10,Naghale si Jacob sa Beer-sheba asin nagpasiring sa Haran.
Genesis,28,11,"Kan nagsosolnop na an aldaw, nakaabot siya sa sarong lugar asin nag-ontok duman. Nagkua siya nin sarong gapo asin ginibo ining ulonan dangan nagkatorog siya."
Genesis,28,12,"Nangatorogan siyang nahiling niya an sarong hagdan na an poon nasa daga saka an poro abot sa langit, asin an mga anghel nin Dios nagsasakat dangan naglulusad duman."
Genesis,28,13,"Nahiling man niyang nagtitindog an Kagurangnan sa kataed niya asin nagtaram, “Ako an Kagurangnan , an Dios ni Abraham asin ni Isaac. Itatao ko saimo asin sa mga kapagarakian mo ining daga na nahihigdaan mo."
Genesis,28,14,An saimong mga kapagarakian magigin siring sa alpog nin daga. Papadakulaon ninda an saindang teritoryo sa gabos na direksyon; bebendisyonan ko an gabos na nasyon sa daga sa paagi mo asin sa saimong kapagarakian.
Genesis,28,15,"Giromdoma na iibahan asin aatamanon taka saen ka man magduman, asin ibabalik taka sa dagang ini. Dai taka babayaan sagkod na magibo ko an itinaram ko saimo.”"
Genesis,28,16,"Nagimata si Jacob asin nagsabi, “Yaon digdi an Kagurangnan ! Yaon siya digdi sa lugar na ini, asin dai ko aram!”"
Genesis,28,17,"Natakot si Jacob asin nagsabi, “Makatatakot an lugar na ini! Iyo ini an harong nin Dios asin an trangkahan nin langit.”"
Genesis,28,18,"Pagkaaga, amay na nagbangon si Jacob, kinua an gapong inulonan asin pinatindog bilang hariging giromdom dangan inulaan nin lana sa ibabaw."
Genesis,28,19,"An lugar nginaranan niyang Betel, alagad kaidto Luz an apod sa banwang idto."
Genesis,28,20,"Dangan nagsumpa si Jacob sa Kagurangnan na an sabi, “Kun iibahan asin aatamanon mo ako sa sakong paglakaw, tatawan nin pagkakan saka gubing,"
Genesis,28,21,"asin kun matoninong akong makabalik sa harong nin sakong ama, ika an sakong magigin Dios."
Genesis,28,22,An gapong ini na sakong pinatindog bilang hariging giromdom iyo an magigin lugar na pagsasambahan saimo; itatao ko saimo an ikasampolong kabtang kan gabos na itatao mo sako.”
Genesis,29,1,Nagpadagos sa paglakaw si Jacob asin nakaabot sa daga kan mga taga sirangan.
Genesis,29,2,"Mantang nangangalagkalag siya, nahiling niya an sarong bubon sa oma asin an tolong grupo nin mga karnero na nagloloko sa palibot kan bubon. Digdi sa bubon na ini, na nalulukdoan nin dakulang gapo, pinapainom an mga karnero."
Genesis,29,3,"Kun nagkakatiripon na an gabos na karnero, tarabang na hinahale kan mga pastor an dakulang gapo dangan pinapainom an mga karnero; pakatapos, ibinabalik ninda an lukdo sa bubon."
Genesis,29,4,"Hinapot ni Jacob an mga pastor, “Mga tugang, mga taga saen kamo?” Nagsimbag sinda, “Taga Haran.”"
Genesis,29,5,"Naghapot giraray si Jacob, “Midbid nindo si Laban na aking lalaki ni Nahor?” Nagsimbag sinda, “Midbid mi.”"
Genesis,29,6,"“Komusta siya?” an hapot ni Jacob. Nagsimbag sinda, “Marahay man, asin uya, nagdadangadang si Rachel na aki niyang daraga kaiba an mga karnero kan saiyang ama.”"
Genesis,29,7,"Nagsabi siya, “Nin huli ta halangkaw pa an aldaw, asin dai pa dapat ipuli an mga hayop, tadaw ta dai ngona nindo pinapainom saka pinapasabsab an mga karnero?”"
Genesis,29,8,"Nagsimbag sinda, “Dai mi magigibo iyan sagkod na dai nagkakatiripon an gabos na karnero asin sagkod na dai pa nahahale an dakulang gapo; dangan mi mapapainom an mga karnero.”"
Genesis,29,9,"Mantang kaolay ni Jacob an mga pastor, nag-abot si Rachel kaiba an inaataman niyang mga karnero na sadiri kan saiyang ama."
Genesis,29,10,"Kan mahiling ni Jacob si Rachel kaiba an mga karnero ni Laban na tugang ni Rebecca, nagduman siya sa bubon, hinale an lukdo na gapo asin pinainom an mga karnero ni Laban."
Genesis,29,11,Dangan hinadokan niya si Rachel asin naghibi sa kaogmahan.
Genesis,29,12,"Sinabihan niya si Rachel, “Sobrino ako kan saimong ama, aki ako kan tiya mong si Rebecca.” Nagpuli tolos si Rachel asin inosipan an saiyang ama."
Genesis,29,13,"Kan madangog ni Laban an bareta, naghidali siya sa pagsabat ki Jacob. Kinugos niya ini asin hinadokan dangan ipinag-iba sa saiyang harong. Inistorya ni Jacob ki Laban an gabos na nangyari,"
Genesis,29,14,"asin nagsabi ini, “Tunay nanggad na laman ka nin sakong laman asin dugo nin sakong dugo.” Duman na nag-erok si Jacob sa laog nin sarong bulan."
Genesis,29,15,"Nagsabi si Laban ki Jacob, “Maski sobrino taka, sala na magtrabaho ka sako na mayong bayad. Kaya magsabi ka kun gurano an isusweldo ko saimo.”"
Genesis,29,16,"Si Laban igwang duwang aking daraga: si Lea an matua, asin si Rachel an ngohod."
Genesis,29,17,"Magayon an mga mata ni Lea, alagad mas magayon si Rachel."
Genesis,29,18,"Namoot si Jacob ki Rachel, kaya nagsabi siya ki Laban, “Malingkod ako saimo sa laog nin pitong taon kun ipaagom mo sako an ngohod mong aking si Rachel.”"
Genesis,29,19,"Nagsimbag si Laban, “Mas marahay pang itao ko siya saimo ki sa ibang lalaki; digdi ka sako.”"
Genesis,29,20,Kaya nagmanugang ki Laban si Jacob para ki Rachel sa laog nin pitong taon na garo sana nagkapirang aldaw huli kan pagkamoot niya ki Rachel.
Genesis,29,21,"Dangan sinabihan ni Jacob si Laban, “Tapos na an panahon nin sakong paglingkod; ipakasal mo na sako an saimong aki.”"
Genesis,29,22,Kaya tiniripon ni Laban an gabos na kalalakihan sa lugar na idto asin nagbangkete siya.
Genesis,29,23,"Alagad kan bangging idto, dinara ni Laban ki Jacob si Lea, asin dinorogan ini ni Jacob."
Genesis,29,24,(Itinao ni Laban ki Lea an oripon niyang babaeng si Zilpa tanganing magin saiyang katabang.)
Genesis,29,25,"Pagkaaga, nahiling ni Jacob na an kadorog niya iyo si Lea, kaya sinabihan niya si Laban, “Ano ining ginibo mo sako? Bakong nagmanugang ako saimo para ki Rachel? Tano ta dinaya mo ako?”"
Genesis,29,26,"Nagsimbag si Laban, “Bakong ugale digdi na enot na ipaagom an ngohod."
Genesis,29,27,"Taposon mo ngona an sarong semanang selebrasyon nin pagkasal, dangan itatao mi saimo si Rachel, kun paglilingkodan mo giraray ako nin pitong taon.”"
Genesis,29,28,"Nag-oyon si Jacob, kaya kan tapos na an sarong semana nin selebrasyon, itinao ni Laban an saiyang aking si Rachel ki Jacob bilang agom."
Genesis,29,29,(Itinao ni Laban ki Rachel an oripon niyang babaeng si Bilha tanganing magin saiyang katabang.)
Genesis,29,30,Dinorogan man ni Jacob si Rachel asin namotan niya ini nin labi pa ki Lea. Dangan naglingkod siya ki Laban nin pito pang taon.
Genesis,29,31,"Kan mahiling nin Kagurangnan na pinaorog ni Jacob si Rachel, pinagmarahay niyang magkaaki si Lea alagad ginibo niyang baog si Rachel."
Genesis,29,32,"Kaya nagbados si Lea asin nag-aki nin sarong lalaki na nginaranan niyang Ruben, huli ta nagsabi siya, “Nahiling nin Kagurangnan an sakong kasakitan asin ngunyan mamomotan na ako kan sakong agom.”"
Genesis,29,33,"Nagbados siya giraray asin nag-aki nin lalaki. Nagsabi siya, “Itinao pa sako an aking ini huli ta nadangog nin Kagurangnan na ikinakaongis ako;” kaya an aki nginaranan niyang Simeon."
Genesis,29,34,"Nagbados siya giraray asin nag-aki nin lalaki. Olay niya, “Ngunyan, orog na kuminosog an bugkos kan samong pag-inagoman, huli ta natawan ko na siya nin tolong aking lalaki;” kaya an aki nginaranan niyang Levi."
Genesis,29,35,"Nagbados naman siya asin nag-aki nin lalaki. Olay niya, “Ngunyan, oomawon ko an Kagurangnan ;” kaya an aki nginaranan niyang Juda; dangan dai na siya nag-aki."
Genesis,30,1,"Alagad mayo pa minsan sarong aki si Rachel kaya naara siya sa saiyang tugang. Sinabihan niya si Jacob, “Tawe ako nin mga aki ta kun dai, magagadan ako.”"
Genesis,30,2,"Naanggot si Jacob saiya asin nagsabi, “Ano ako, Dios? Siya an habo na magkaigwa ka nin mga aki.”"
Genesis,30,3,"Nagsabi si Rachel, “Uya an katabang kong si Bilha; dorogan mo siya tanganing magkaigwa siya nin aki para sako. Sa paagi niya, ako magigin sarong ina.”"
Genesis,30,4,Kaya itinao niya si Bilha ki Jacob asin dinorogan kaini an katabang.
Genesis,30,5,Nagbados si Bilha asin nag-aki nin lalaki.
Genesis,30,6,"Olay ni Rachel, “Hinukoman ako nin Dios. Dinangog niya an sakong mga pamibi asin tinawan niya ako nin aki;” kaya an aki nginaranan niyang Dan."
Genesis,30,7,Nagbados giraray si Bilha asin namundag an ikaduwang aking lalaki.
Genesis,30,8,"Nagsabi si Rachel, “Nakilaban ako nin marahay sa sakong tugang asin ako an nanggana;” kaya an aki nginaranan niyang Neftali."
Genesis,30,9,"Kan dai na nangangaki si Lea, itinao niya ki Jacob an katabang niyang si Zilpa bilang agom,"
Genesis,30,10,asin nangaki ining lalaki.
Genesis,30,11,"Olay ni Lea, “Maswerte ako;” kaya an aki nginaranan niyang Gad."
Genesis,30,12,Nangaki giraray nin lalaki an katabang ni Lea na si Zilpa.
Genesis,30,13,"Nagsabi si Lea, “Maogma ako! Poon ngunyan, aapodon akong maogma kan kababaehan,” kaya an aki nginaranan niyang Aser."
Genesis,30,14,"Kan tig-anihan nin trigo, nagduman si Ruben sa oma asin nakakua nin mga mandragora; dinara niya an mga ini ki Lea na saiyang ina. Olay ni Rachel ki Lea, “Tawe man ako kan mga mandragora kan saimong aki.”"
Genesis,30,15,"Nagsimbag si Lea, “Dai ka pa nakontento sa pag-agaw kan sakong agom? Ngunyan gusto mo pang kuahon an mga mandragora kan sakong aki?” Nagsimbag si Rachel, “Kun itao mo sako an mga mandragora kan saimong aki, pwede mong dorogan si Jacob ngunyan na banggi.”"
Genesis,30,16,"Pagkabanggi, pag-abot ni Jacob hale sa oma, sinabat siya ni Lea asin sinabihan, “Ako an dorogan mo ngunyan na banggi, huli ta itinao ko ki Rachel an mga mandragora kan sakong aki bilang bayad para saimo.” Kaya kan bangging idto, si Lea an dinorogan ni Jacob."
Genesis,30,17,Sinimbag nin Dios an pamibi ni Lea; nagbados siya asin nangaki kan ikalimang lalaki.
Genesis,30,18,"Olay ni Lea, “Tinandaan ako nin Dios huli ta itinao ko an sakong oripon sa sakong agom;” kaya an aki nginaranan niyang Issakar."
Genesis,30,19,Nagbados giraray si Lea asin nangaki kan ikaanom na lalaki.
Genesis,30,20,"Olay niya, “Tinawan ako nin Dios nin magayon na regalo; ngunyan aakoon na ako ni Jacob bilang agom huli ta anom nang aking lalaki an ipinangaki ko”; kaya an aki nginaranan niyang Zabulon."
Genesis,30,21,"Pakatapos, nangaki siya nin sarong babae na nginaranan niyang Dina."
Genesis,30,22,Dangan nagiromdoman nin Dios si Rachel; sinimbag niya an mga pamibi kaini asin pinapangyaring mag-aki.
Genesis,30,23,"Nagbados si Rachel asin nangaki nin lalaki. Olay niya, “Hinale na nin Dios an sakong kasosopgan."
Genesis,30,24,Tawan pa logod ako nin Kagurangnan nin sarong aking lalaki”; kaya an aki nginaranan niyang Jose.
Genesis,30,25,"Pagkamundag ni Jose, sinabihan ni Jacob si Laban, “Tugote akong maghale tanganing makapuli ako sa sadiri kong harong asin daga."
Genesis,30,26,Tawan sako an sakong mga agom asin kaakian na napasako huli sa paglingkod ko saimo asin mahale na ako; aram mo kun anong paglingkod an ginibo ko saimo.”
Genesis,30,27,"Alagad nagsimbag si Laban, “Ini an masasabi ko: sosog sa naaaraman ko sa panghuhula, benendisyonan ako nin Kagurangnan huli saimo."
Genesis,30,28,Magsabi ka kan sweldong gusto mo asin itatao ko iyan saimo.”
Genesis,30,29,"Nagsimbag si Jacob, “Aram mo kun paano ako nagtrabaho para saimo asin kun paano nagdakul an saimong mga hayop sa pangataman ko."
Genesis,30,30,Dikit an sadiri mo bago ako mag-abot; ngunyan dakul nang marahay asin benendisyonan ka nin Kagurangnan huli sako. Bako daw panahon na tanganing mangnohon ko man an sakong sadiring pamilya?”
Genesis,30,31,"Naghapot giraray si Laban, “Ano an ibabayad ko saimo?” Nagsimbag si Jacob, “Dai ko kaipuhan an sweldo. Padagos kong aatamanon an saimong mga hayop, alagad sa sarong kondisyon:"
Genesis,30,32,tugotan mong pilion ko asin laenon sa mga hayop mo an mga karnero asin kanding na may patak-patak saka may raya-raya asin an gabos na itom an kolor; ini an magigin kabayadan ko.
Genesis,30,33,"Sa maabot na aldaw madali mong maaaraman kun ako nagin onesto sa saimo; kun makahiling ka nin hayop na bakong may patak-patak saka may raya-raya o bakong itom an kolor sa mga hayop ko, ibilang mo iyan na hinabonan ko.”"
Genesis,30,34,"Nagsimbag si Laban, “Sige, gibohon ta an sinabi mo.”"
Genesis,30,35,"Alagad kan aldaw na iyan, hinale ni Laban an gabos na lalaki asin babaeng kanding na may patak-patak asin may raya-raya; hinale man niya an mga itom na karnero asin ipinaataman an mga ini sa mga aki niya."
Genesis,30,36,Dinara ni Laban an mga hayop sa sarong lugar na an rayo hale ki Jacob tolong aldaw kun lalakawon. Si Jacob an nag-ataman kan mga natadang hayop ni Laban.
Genesis,30,37,"Kuminua si Jacob nin mga sanga nin mga kahoy na alamo, abellano asin kastanyo dangan binakbak niya an ibang kabtang kan mga ubak tanganing magkaigwa nin puting patak-patak."
Genesis,30,38,Ibinugtak niya an mga sanga sa atubang kan mga raraan kan hayop huli ta nagmamaroan an mga ini kun sinda minaduman sa pagrara.
Genesis,30,39,"Kaya an mga hayop na nangidam sa atubang kan mga sanga, nag-ogbon nin may patak-patak asin may raya-raya."
Genesis,30,40,"Linaen ni Jacob an mga karnero sa mga kanding. Pinaatubang niya an mga karnero sa may mga raya-raya asin mga itom na hayop ni Laban. Sa paaging ini, napadakul niya an saiyang mga hayop asin sinuhay niya an mga ini sa mga hayop ni Laban."
Genesis,30,41,"Kun an makokosog na hayop an nagmamaroan, ibinubugtak ni Jacob an mga sanga sa mga raraan, sa atubang kan mga hayop tanganing pangidaman ninda an mga sanga."
Genesis,30,42,"Alagad dai niya ibinubugtak an mga sanga sa atubang kan mga maniwang na hayop. Kaya an gabos na maniwang napaduman ki Laban, asin an gabos na makosog napaduman ki Jacob."
Genesis,30,43,"Sa paaging ini, nagyaman nin marahay si Jacob. Nagkaigwa siya nin dakul na hayop, oripon, kamelyo asin asno."
Genesis,31,1,"Nadangog ni Jacob na ipinapamareta kan mga aking lalaki ni Laban na, “Kinua ni Jacob an gabos na sadiri kan samong ama. An gabos niyang yaman gikan sa sadiri kan samong ama.”"
Genesis,31,2,Nahiling man ni Jacob na malaen na an pagtratar saiya ni Laban.
Genesis,31,3,"Dangan tinaraman nin Kagurangnan si Jacob, “Bumalik ka sa daga nin saimong mga magurang asin nin saimong mga kadugo; iibahan taka.”"
Genesis,31,4,"Kaya pinasugoan ni Jacob si Rachel asin si Lea na sabaton siya duman sa oma na namumugtakan kan saiyang mga hayop,"
Genesis,31,5,"asin sinabihan niya sinda, “Namasdan ko na iba na an pagtratar sako kan saindong ama; alagad an Dios kan sakong ama iniibahan ako."
Genesis,31,6,Aram nindong duwa na pinaglingkodan ko an saindong ama sa bilog kong kosog;
Genesis,31,7,dinaya niya ako asin sampolong beses niyang liniwat an sakong sweldo. Alagad dai itinugot nin Dios na kulogon niya ako.
Genesis,31,8,"Kan magsabi si Laban, ‘Saimo an mga hayop na may patak-patak,’ an gabos na hayop nag-orogbon nin may patak-patak, asin kan magsabi siyang, ‘Saimo an may raya-raya,’ an gabos na hayop nag-orogbon nin may raya-raya."
Genesis,31,9,"Sa paaging iyan, kinua nin Dios an mga hayop kan saindong ama asin itinao sako."
Genesis,31,10,"“Kan tig-maroan nin mga hayop, nagkaigwa ako nin pangatorogan asin nahiling ko na an mga lalaking kanding na nagmamaro anas may patak-patak asin may raya-raya."
Genesis,31,11,"Dangan sinabihan ako kan anghel nin Dios sa sakong pangatorogan, ‘Jacob!’ ‘Uya ako!’ an simbag ko."
Genesis,31,12,"Nagsabi siya, ‘Hilinga, an mga lalaking nagmamaro anas may patak-patak asin may raya-raya. Pinapangyari ko ini huli ta nahiling ko an gabos na ginigibo saimo ni Laban."
Genesis,31,13,"Ako an Dios na nagpahiling saimo sa Betel, saen nagpatindog ka nin hariging giromdoman na inulaan mo nin lana, asin saen nanumpa ka sako. Mag-andam ka asin magbalik ka sa dagang saimong namundagan.’”"
Genesis,31,14,"Nagsimbag si Rachel asin si Lea ki Jacob, “Mayo na kaming mamanahon sa samong ama."
Genesis,31,15,An pagtratar niya samo arog sa mga dayuhan. Ipinabakal niya kami dangan inubos an kwartang kabakalan.
Genesis,31,16,An gabos na pagrogaring na ini na kinua nin Dios sa samong ama sadiri nyamo asin nin samong mga aki. Kaya giboha an ano man na itinaram saimo nin Dios.”
Genesis,31,17,"Kaya nag-andam si Jacob tanganing magbalik sa Canaan, sa daga kan saiyang ama na si Isaac."
Genesis,31,18,Ilinunad niya sa mga kamelyo an gabos niyang aki asin agom dangan inalaw niya an gabos na hayop na napasaiya duman sa Mesopotamia.
Genesis,31,19,"Mayo duman si Laban huli ta ginuguntingan niya an saiyang mga karnero, kaya nahabon ni Rachel an saiyang mga dios-dios."
Genesis,31,20,Nadaya ni Jacob si Laban huli sa dai niya pagpaisi saiya na mahale na siya.
Genesis,31,21,Nagdulag siyang dara an gabos niyang rogaring. Inibong ninda an Salog nin Eufrates dangan naglakaw sinda pasiring sa mabulod na daga nin Gilead.
Genesis,31,22,"Pakalihis nin tolong aldaw, naosipan si Laban na duminulag si Jacob."
Genesis,31,23,Kaya ipinag-iba niya an saiyang mga tawohan asin linamag niya si Jacob sa laog nin pitong aldaw sagkod na maabotan niya ini sa mabulod na daga nin Gilead.
Genesis,31,24,"Alagad sa sarong pangatorogan kan bangging idto, nagpahiling an Dios saiya asin nagtaram, “Laban, hare nanggad pagtakota si Jacob sa ano man na paagi.”"
Genesis,31,25,"Kan maabotan ni Laban si Jacob, nakapatindog na ini kan saiyang tolda sa sarong bukid, kaya duman si Laban nagkampo sa mabulod na daga nin Gilead."
Genesis,31,26,"Sinabihan ni Laban si Jacob, “Tano ta dinaya mo ako, asin dinara mo an sakong mga aki na siring sa mga bihag sa gera?"
Genesis,31,27,"Tano ta dinaya mo ako asin naghale ka na daing paisi? Kun sinabihan mo ako, kutana dinespedir ko kamo na may kaogmahan asin karantahan, sa tanog nin tamborin saka arpa."
Genesis,31,28,Tano ta dai mo sako pinahadokan an sakong mga makoapo asin mga aki bago kamo naghale. Sala an ginibo mo.
Genesis,31,29,"Pwede takang kulogan, alagad pinatanidan ako kan Dios nin saimong ama kasubanggi na dai taka nanggad pagtakoton sa ano man na paagi."
Genesis,31,30,"Aram kong naghale ka huli ta gusto mong makapuli sa saindo, alagad tano ta hinabon mo an sakong mga dios-dios?”"
Genesis,31,31,"Nagsimbag si Jacob, “Natakot ako huli ta paghona ko aagawon mo sako an saimong mga aking babae."
Genesis,31,32,"Ngunyan, kun may makuahan ka digdi kan saimong mga dios-dios, gagadanon siya. Kaya sa atubang kan satong mga tawohan, hanapa an ano man na sadiri mo na yaon sako asin kuaha.” Dai aram ni Jacob na hinabon ni Rachel an mga dios-dios ni Laban."
Genesis,31,33,"Linaog ni Laban an tolda ni Jacob asin naghanap duman; isinunod niya an tolda ni Lea asin an tolda kan duwang babaeng oripon, alagad dai niya nakua duman an saiyang mga dios-dios. Dangan linaog niya an tolda ni Rachel."
Genesis,31,34,"Kinua na palan ni Rachel an mga dios-dios ni Laban, itinago sa kamadero kan kamelyo asin tinukawan an mga ini. Naghanap si Laban kan saiyang mga dios-dios sa bilog na tolda, alagad dai niya nakua duman."
Genesis,31,35,"Olay ni Rachel sa saiyang ama, “Kagurangnan, dai ka logod maanggot sako. Dai ako pwedeng magtindog sa saimong atubang huli ta nareregla ako.” Nagpadagos sa paghanap si Laban alagad dai niya nakua an saiyang mga dios-dios."
Genesis,31,36,"Dangan naanggot si Jacob asin hinapot si Laban, “Anong krimen an naginibo ko? Anong kasalan ko ta linamag mo ako?"
Genesis,31,37,"Ngunyan na nahalungkat mo na an gabos kong pagsadiri, ano an nakua mo na pagsadiri mo? Iluwas mo digdi sa atubang kan satong mga tawohan tanganing sinda an magsabi kun siisay sa sato an tama."
Genesis,31,38,Sa laog nin beynteng taon yaon ako sa kaibahan mo; mayong naghulos minsan saro kan saimong babaeng karnero o kanding; asin minsan saro kan saimong hayop dai ko kinakan.
Genesis,31,39,"Kun igwang saro na ginadan kan mga maringis na hayop, dai ko na dinadara saimo tanganing ipahiling na mayo akong sala; binabayadan ko na sana huli ta pinapabayadan mo an arin man na hinabon sa aldaw o sa banggi."
Genesis,31,40,Tinios ko an init kan aldaw asin an lipot kan banggi; dai na ako nagkakatorog.
Genesis,31,41,"Iyan an nagin buhay ko sa laog nin beynteng taon na yaon ako saimo. Naglingkod ako saimo sa laog nin katorseng taon para sa duwang aki mo, asin anom na taon para sa saimong mga hayop. Alagad sampolong beses mo pang liniwat an sweldo ko."
Genesis,31,42,"Kun dai ako inibahan kan Dios nin sakong mga magurang, an Dios ni Abraham asin ni Isaac, tibaad haloy mo na akong pinalayas na mayo nin ano man na dara. Alagad nahiling nin Dios an sakong kasakitan asin an sakong kapagalan, kaya naanggotan ka niya kasubanggi.”"
Genesis,31,43,"Sinimbag ni Laban si Jacob, “Mga aki ko an mga babaeng ini; sadiri ko an saindang mga aki asin rogaring ko an mga hayop na ini. An totoo, sadiri ko an gabos na nahihiling mo. Alagad huli ta dai na akong magigibo tanganing mapugol sinda,"
Genesis,31,44,andam ako na makipagtipan sa saimo. Magtambak kita nin mga gapo na iyo an danay na magpapagiromdom sato kan satong tipan.”
Genesis,31,45,"Kaya kuminua si Jacob nin gapo asin pinatindog ini bilang sarong hariging giromdom,"
Genesis,31,46,dangan sinabihan an saiyang mga tawohan na magtambak nin mga gapo; duman na sinda nagkakan sa kataed kan tinambak na mga gapo.
Genesis,31,47,Nginaranan ini ni Laban nin Jegar-Sahaduta asin Galeed naman an inginaran kaini ni Jacob.
Genesis,31,48,"Sinabihan ni Laban si Jacob, “An tambak na gapong ini iyo an magpapagiromdom sato.” Kaya an lugar na idto nginaranan Galeed."
Genesis,31,49,"Nagsabi pa si Laban, “Bantayan logod kita nin Kagurangnan mantang harayo kita sa lambang saro.” Kaya an lugar inapod man Mizpa."
Genesis,31,50,"Nagsabi pa si Laban, “Kun maglaen an saimong pagtratar sa mga aki kong babae, o kun mag-agom ka nin ibang mga babae, minsan dai ko maisihan, giromdoma na nagbabantay sato an Dios."
Genesis,31,51,Uya an tinambak na gapo asin an hariging giromdom na ibinugtak ko sa pagultanan tang duwa.
Genesis,31,52,Ini an mga saksi na dai ako malampas sa tambak na ini tanganing kalabanon ka asin dai ka man malampas digdi o sa hariging giromdom na ini tanganing kalabanon ako.
Genesis,31,53,"Husgaran logod kita kan Dios ni Abraham, ni Nahor, asin nin saindang mga magurang.” Kaya nanumpa si Jacob sa ngaran kan Dios na sinamba ni Isaac na saiyang ama."
Genesis,31,54,Nagbuno siya nin hayop na saiyang idinolot duman sa bukid dangan inapod niya an saiyang mga tawohan tanganing magkakan. Duman na sinda naagahan sa bukid.
Genesis,31,55,"Pagkaagang amay, hinadokan ni Laban an saiyang mga makoapo asin mga aki dangan benendisyonan niya sinda; pakatapos, nagpuli na siya sa saiyang harong."
Genesis,32,1,"Mantang naglalakaw si Jacob, sinabat siya kan mga anghel nin Dios."
Genesis,32,2,"Kan mahiling niya sinda, nagsaboot siya, “Kampo ini nin Dios!” Kaya an lugar inapod niyang Mahanaim."
Genesis,32,3,Nagsugo nin mga tawo si Jacob pasiring sa saiyang tugang na si Esau sa daga nin Edom.
Genesis,32,4,"Pinasunod niya sinda na magsabi ki Esau: “Kagurangnan, ako si Jacob, na saimong sorogoon, nagpapahayag saimo na nakierok ako ki Laban asin ngunyan pa sana mapuli."
Genesis,32,5,"Dakul na an sadiri kong baka, asno, karnero, kanding asin oripon. Nagpasugo ako saimo sa paglaom na magigin marahay an pag-ako mo sako.”"
Genesis,32,6,"Kan magbalik ki Jacob an mga sinugo, nagsabi sinda, “Nakaolay mi an tugang mong si Esau. Pasiring na siya digdi sa pagsabat saimo kaiba an kwatro syentos kan saiyang mga tawohan.”"
Genesis,32,7,"Natakot asin nahandal si Jacob, kaya binanga niya sa duwang grupo an mga tawo asin mga hayop na kaiba niya."
Genesis,32,8,"Nagsaboot siya, “Kun salakayon asin gadanon ni Esau an enot na grupo, pwedeng makadulag an ikaduwa.”"
Genesis,32,9,"Dangan namibi si Jacob, “O Dios ni Abraham saka ni Isaac na sakuyang ama, dangoga ako! Ika, Kagurangnan , an nagtaram sako na magpuli sa sakong daga saka sa sakong mga kadugo, asin papakarahayon mo an gabos para sa sako."
Genesis,32,10,"Bako akong maninigo kan danay mong pagkamoot asin kan pagkamaimbod na ipinahiling mo sako, na saimong oripon. Binalyo ko an Jordan na sugkod sana an dara alagad ngunyan nagbalik ako na may kaiba nang duwang grupo."
Genesis,32,11,"Nakikimaherak ako na iligtas mo ako sa tugang kong si Esau, huli ta natatakot ako saiya; tibaad salakayon asin gadanon niya kami gabos sagkod an kababaehan saka kaakian."
Genesis,32,12,Giromdoma an saimong panuga na papakarahayon mo an gabos para sako asin na tatawan mo ako nin dakul na mga kapagarakian na dai mabilang arog kan baybay sa dagat.”
Genesis,32,13,Duman sa lugar na idto naagahan si Jacob.
Genesis,32,14,"Dangan, sa mga hayop niya, nagpili siya nin panregalo sa tugang niyang si Esau:"
Genesis,32,15,"dos syentos na babaeng kanding saka beynteng lalaking kanding, dos syentos na babaeng karnero dangan beynteng lalaking karnero, treyntang mag-inang kamelyo, kwarentang babaeng baka asin sampolong lalaking baka, beynteng babaeng asno saka sampolong lalaking asno."
Genesis,32,16,"Sinuhay niya ini gabos, pinaggrupo-grupo dangan ipinadara sa saiyang mga oripon; sarong oripon sa lambang grupo. Sinabihan niya sinda, “Mag-enot na kamo sako asin bugtakan nindo nin distansya an lambang grupo nin hayop.”"
Genesis,32,17,"Tinogon niya an enot na oripon, “Sa oras na masabatan ka kan tugang kong si Esau asin hapoton ka, ‘Siisay an saimong kagurangnan? Masaen ka? Siisay an kagsadiri kan mga hayop sa enotan mo?’"
Genesis,32,18,"simbagon mo siya nin, ‘Sadiri ini kan saimong oripon na si Jacob. Ipinapadara niya an mga ini bilang regalo sa kagurangnan niyang si Esau. Kasunod mi na si Jacob.’”"
Genesis,32,19,"Siring man an itinogon niya sa ikaduwa, sa ikatolo asin sa iba pang namamahala kan mga hayop: “Ini an sabihon nindo ki Esau sa oras na masabat nindo siya."
Genesis,32,20,"Sabihon nindong, ‘Kasunod mi na si Jacob na saimong oripon.’” Nagsaboot si Jacob, “Sa kadaklan kan regalo ko, mawawara na an saiyang kaanggotan sako. Kaya sa oras na masabat ko siya, papatawadon na niya ako.”"
Genesis,32,21,Pinaenot niya an mga regalo alagad duman na siya nagpaaga sa kampo.
Genesis,32,22,"Kan bangging idto, nagbangon si Jacob asin dinara sa ibong kan Salog nin Jabbok an saiyang duwang agom, an duwa niyang kasaroan asin an onse niyang aki."
Genesis,32,23,"Pakabalyohan niya sainda, sunod niyang pinaibong an gabos niyang pagsadiri,"
Genesis,32,24,alagad nagpawalat siya. Dangan nagtunga an sarong lalaki asin nakigumolan ki Jacob sagkod na madali nang magliwanag an aldaw.
Genesis,32,25,"Kan mahiling kan lalaki na dai siya nanggagana, sinuntok niya sa piad si Jacob na ikinataplis kan tolang sa piad kaini."
Genesis,32,26,"Dangan nagsabi an lalaki, “Butasi ako, huli ta nagliliwanag na.” Nagsimbag si Jacob, “Dai taka bubutasan sagkod na dai mo ako bendisyonan.”"
Genesis,32,27,"Naghapot an lalaki, “Ano an ngaran mo?” “Jacob,” an simbag kaini."
Genesis,32,28,"Nagsabi an lalaki, “Poon ngunyan bako nang Jacob an ngaran mo kundi Israel, huli ta nakigumolan ka sa Dios saka sa mga tawo, asin nanggana ka.”"
Genesis,32,29,"Nagsabi si Jacob, “Sabihan man sako an ngaran mo.” Nagsimbag an lalaki, “Tano ta gusto mong maaraman an sakong ngaran?” Dangan benendisyonan niya si Jacob."
Genesis,32,30,"Nagsabi si Jacob, “Nahiling ko an lalawogon nin Dios alagad buhay pa ako”; kaya an lugar nginaranan niyang Peniel."
Genesis,32,31,Nagsirang na an aldaw kan maghale si Jacob sa Peniel; pilay siyang naglakaw huli sa saiyang piad.
Genesis,32,32,"Kaya sagkod ngunyan, dai kinakakan kan mga Israelita an laman na yaon sa piad kan hayop huli ta iyo iyan an parte na tinamaan kan suntokon si Jacob."
Genesis,33,1,"Nahiling ni Jacob na nagdadangadang si Esau kaiba an kwatro syentos na kalalakihan, kaya an kaakian binanga niya ki Lea, ki Rachel saka sa duwa niyang kasaroan."
Genesis,33,2,Pinaenot niya an duwa niyang kasaroan sagkod an saindang mga aki; isinunod niya si Lea saka an mga aki kaini dangan pinahudyan niya si Rachel asin si Jose.
Genesis,33,3,Nangenotan si Jacob sainda asin pitong beses siyang nagdapa sa daga mantang naglalakaw pasiring ki Esau.
Genesis,33,4,"Alagad nagdalagan si Esau sa pagsabat saiya, kinugos siya dangan hinadokan; pareho sindang naghibi."
Genesis,33,5,"Kan mahiling ni Esau an kababaehan asin kaakian naghapot siya, “Siisay an mga kairiba mong ini?” Nagsimbag si Jacob, “Sinda an mga aking pinagmarahay nin Dios na itao sako.”"
Genesis,33,6,Enot na nagdolok ki Esau an mga kasaroan ni Jacob saka an saindang mga aki; nagduko sinda sa paggalang;
Genesis,33,7,dangan nagdolok si Lea kaiba an saiyang mga aki. Huring nagdolok si Jose saka si Rachel; nagduko man sinda ki Esau sa paggalang.
Genesis,33,8,"Naghapot si Esau, “Ano an kahulogan kaidtong nasabatan kong sarong grupo?” “Mga regalo ko idto saimo tanganing makua ko an saimong marahay na boot,” an simbag ni Jacob."
Genesis,33,9,"Alagad nagsabi si Esau, “Igwa na ako kan magkakanigo sako, tugang ko; saimo na sana iyan.”"
Genesis,33,10,"Nagsimbag si Jacob, “Bakong siring kaiyan; kun talagang marahay na an boot mo sako, akoon mo an sakong regalo. Huli ta, kan mahiling ko an lalawogon mo, garo man sanang nahiling ko an lalawogon nin Dios, orog na ngunyan na inako mo ako sa marahay na boot."
Genesis,33,11,Kaya nakikimaherak ako na akoon mo an regalong dara ko saimo; nagin marahay sako an Dios asin tinawan ako kan gabos kong kaipuhan.” Nagparapirit si Jacob kaya inako ni Esau an regalo.
Genesis,33,12,"Nagsabi si Esau, “Magpadagos na kita sa satong paglakaw; ako an mangengenot saindo.”"
Genesis,33,13,"Alagad nagsimbag si Jacob, “Aram mo man sana na maluluya pa an mga aki, asin kaipuhan na mangnohon ko an mga ogbon kan karnero saka baka patin an saindang ina. Kun manganaan an mga hayop sa saindang paglakaw sa sarong aldaw, magagadan sinda gabos."
Genesis,33,14,"Mag-enot ka na sako, huli ta aantabayan ko an mga hayop asin kaakian sosog sa rikas kan saindang paglakaw sagkod na maabotan taka sa Edom.”"
Genesis,33,15,"“Kun siring mawalat ako nin nagkapira sa mga tawohan ko,” an sabi ni Esau. Alagad nagsimbag si Jacob, “Dai na kaipuhan huli ta gusto ko sanang makua an marahay mong boot.”"
Genesis,33,16,"Kaya nagpuli sa Edom si Esau kan aldaw na idto,"
Genesis,33,17,alagad nagpaduman sa Sukkot si Jacob. Nagpatindog siya duman nin harong asin mga harong-harong para sa saiyang mga hayop; kaya an lugar na idto nginaranan nin Sukkot.
Genesis,33,18,"Sa saiyang pagpuli hale sa Mesopotamia, nakaabot si Jacob sa syudad nin Shekem, sa daga nin Canaan. Nagkampo siya sa sarong oma na harani sa syudad."
Genesis,33,19,"Binakal niya sa mga kapagarakian ni Hamor, na ama ni Shekem, an dagang pinatindogan niya kan saiyang kampo sa halagang sanggatos na pedaso nin plata."
Genesis,33,20,Nagpatindog siya nin altar duman asin nginaranan niyang El-Elohe-Israel.
Genesis,34,1,"Sarong aldaw, si Dina na aking babae ni Jacob asin ni Lea, nagdalaw sa kababaehan kan Canaan."
Genesis,34,2,"Kan mahiling siya ni Shekem, na aki ni Hamor na Heveo, na prinsipe kan daga, kinua siya kaini asin linupigan."
Genesis,34,3,Alagad nagayonan si Shekem ki Dina kun kaya tinuboan siya nin pagkamoot sa aking babae ni Jacob. Hiningowa ni Shekem na mahulog man an boot kaini saiya.
Genesis,34,4,"Sinabihan niya an saiyang ama, “Boot kong lakawon mo na magin agom ko an babaeng ini.”"
Genesis,34,5,"Naaraman ni Jacob na linupigan ni Shekem an aki niyang si Dina alagad huli ta nagpapastor pa kan mga hayop sa kaomahan an mga aki niyang lalaki, dai siya naggibo nin ano man sagkod na dai pa sinda nagpuli."
Genesis,34,6,Nagduman ki Jacob si Hamor na ama ni Shekem tanganing makiolay saiya.
Genesis,34,7,"Nag-abot an mga aking lalaki ni Jacob asin kan maaraman ninda an nangyari, nabigla sinda asin naanggot nin marahay huli ta sarong insulto sa mga Israelita an ginibong panlupig ni Shekem sa aki ni Jacob."
Genesis,34,8,"Olay ni Hamor, “Namomoot nin marahay an aki kong si Shekem sa aki mong si Dina; nakikimaherak akong itao mo na si Dina saiya bilang agom."
Genesis,34,9,Magkaoyon logod kita na pwedeng mag-inaragoman an satong mga nasasakopan.
Genesis,34,10,"Dangan pwede na kamong mag-erok sa kaibahan mi, magnegosyo asin magsadiri nin daga digdi.”"
Genesis,34,11,"Sinabihan man ni Shekem si Jacob asin an mga tugang na lalaki ni Dina, “Tawan nindo sako an saindong marahay na boot asin itatao ko saindo an ano man na hagadon nindo."
Genesis,34,12,"Sabihan nindo sako an ano man na regalo saka dote sa kasal, asin itatao ko saindo, kun tugotan nindo akong agomon siya.”"
Genesis,34,13,"Alagad huli ta linupigan ni Shekem an saindang tugang na si Dina, nagsimbag ki Shekem asin ki Hamor an mga aking lalaki ni Jacob sa madayang paagi."
Genesis,34,14,"Olay ninda, “Dai kami matugot na itao an samong tugang sa sarong lalaking bakong serkomsisyonado; dakulang insulto iyan sa samo."
Genesis,34,15,"Matugot sana kami sa kondisyon na magpasirkomsisyon kamo arog samo, asin magpasirkomsisyon man an gabos na lalaki saindo."
Genesis,34,16,Dangan maoyon kami na makipag-agoman saindo. Maerok kami sa saindong daga asin magigin mga kahimanwa nindo.
Genesis,34,17,"Alagad kun habo kamo sa itinao ming kondisyon asin dai kamo magpasirkomsisyon, kukuahon mi si Dina asin mahale kami digdi.”"
Genesis,34,18,Naoyonan ni Hamor asin ni Shekem an kondisyon.
Genesis,34,19,"Kaya ginibo tolos kan hoben an hinagad saiya, huli ta namotan niya si Dina. Siya an pinakaimportanteng myembro kan saiyang pamilya."
Genesis,34,20,"Nagduman sa trangkahan kan syudad si Hamor asin an aki niyang si Shekem, dangan sinabihan an mga kalalakihan,"
Genesis,34,21,"“Maboot an mga tawong ini; tugotan ta sindang mag-erok sa kaibahan nyato asin magnegosyo digdi, huli ta dakula man an satong daga. Pwede tang agomon an saindang kadaragahan asin pwede man sindang mag-agom kan satong kadaragahan."
Genesis,34,22,"Alagad maerok sana sinda digdi asin magigin kahimanwa nyato, kun an gabos na lalaki digdi sato magpasirkomsisyon arog sainda."
Genesis,34,23,Bako daw na mapapasato an gabos nindang hayop asin rogaring? Kaya mag-oyon kita sa kondisyon ninda tanganing mag-erok sinda sa kaibahan ta.”
Genesis,34,24,"Nag-oyon an gabos na kalalakihan kan syudad sa sinabi ni Hamor asin ni Shekem, kaya nagpasirkomsisyon sinda gabos."
Genesis,34,25,"Pakalihis nin tolong aldaw, kan grabe an kulog na namamatean kan kalalakihan huli sa pagserkomsisyon sainda, an duwang aking lalaki ni Jacob na si Simeon saka si Levi, na mga tugang ni Dina, hilom na naglaog sa syudad dara an saindang espada, asin ginadan an gabos na lalaki duman."
Genesis,34,26,Ginadan ninda si Hamor saka an aki kaining si Shekem. Dangan kinua ninda si Dina sa harong ni Shekem asin naghale.
Genesis,34,27,"Pakatapos, sinamsam kan iba pang aki ni Jacob an gabos na yaon sa syudad bilang pagbalos sa kasosopgan na inabot kan saindang tugang na babae."
Genesis,34,28,"Kinua ninda an mga hayop—baka, asno, asin an gabos na yaon sa syudad sagkod sa kaomahan."
Genesis,34,29,Kinua ninda an gabos na mahahalagang bagay asin binihag ninda an gabos na babae saka aki; kinua man ninda an gabos na yaon sa mga harong.
Genesis,34,30,"Nagsabi si Jacob ki Simeon asin ki Levi, “Dinarahan nindo ako nin problema; maaanggot sako an mga Cananeo, mga Perezeo saka an gabos na nag-eerok digdi sa daga. Dikit an tawohan ko; kun magkaboronyog sinda laban sako asin salakayon ako, magagadan an bilog tang pamilya.”"
Genesis,34,31,"Alagad nagsimbag sinda, “Dai mi maaako na an samong tugang na babae iarog sa sarong maraot na babae.”"
Genesis,35,1,"Nagtaram an Dios ki Jacob, “Magduman ka tolos sa Betel asin duman ka mag-erok. Gumibo ka nin sarong altar duman para sako, an Dios na nagpahiling saimo kan ika magdulag sa tugang mong si Esau.”"
Genesis,35,2,"Kaya sinabihan ni Jacob an saiyang pamilya asin an gabos na kaibahan niya, “Itapok nindo an mga dayuhan na dios na yaon saindo; maglinig kamo kan saindong sadiri asin magsangle kamo kan saindong gubing,"
Genesis,35,3,huli ta maduman kita gabos sa Betel tanganing ikatugdok ko nin altar an Dios na nagtabang sako sa panahon nin kasakitan asin nag-iba sako saen man ako magduman.”
Genesis,35,4,Kaya itinao ninda ki Jacob an gabos nindang mga dayuhan na dios sagkod an mga hikaw na sulot ninda. Ilinubong ini gabos ni Jacob sa irarom kan poon nin sarong hamurawon na kahoy na harani sa Shekem.
Genesis,35,5,"Kan magpoon na sindang maglakaw, natakot nin marahay an mga tawong nag-eerok sa mga syudad sa palibot ninda, kaya dai sinda linamag kan mga ini."
Genesis,35,6,Nakaabot si Jacob asin an gabos na kaiba niya sa Luz (o Betel) sa daga nin Canaan.
Genesis,35,7,"Itinugdok niya duman an sarong altar asin an lugar nginaranan niyang El-Betel, huli ta duman nagpahiling saiya an Dios kan nagdulag siya sa saiyang tugang."
Genesis,35,8,"Duman nagadan si Debora na paraaling ni Rebecca. Ilinubong siya sa tangod nin sarong hamurawon na kahoy sa habagat kan Betel, kaya an lugar na idto nginaranan Allon-bacut."
Genesis,35,9,Nagpahiling giraray an Dios ki Jacob kan magbalik ini hale sa Mesopotamia. Benendisyonan siya nin Dios
Genesis,35,10,"asin tinaraman, “Jacob an ngaran mo, alagad poon ngunyan aapodon ka nang Israel.” Kaya nagin Israel an saiyang ngaran."
Genesis,35,11,"Nagtaram saiya an Dios, “Ako an Makakamhan na Dios. Magkaigwa ka nin dakul na aki. Gigikanan ka nin dakul na nasyon asin sa saimo magikan an mga hade."
Genesis,35,12,"Itatao ko saimo an daga na itinao ko ki Abraham saka ki Isaac, asin itatao ko man iyan sa saimong mga kapagarakian.”"
Genesis,35,13,Dangan binayaan siya nin Dios.
Genesis,35,14,"Sa lugar na idto, saen nagtaram saiya an Dios, nagpatindog si Jacob nin hariging giromdoman na an ibabaw inulaan niya nin arak saka lana nin oliba."
Genesis,35,15,An lugar nginaranan niyang Betel.
Genesis,35,16,"Naghale sa Betel si Jacob kaiba an saiyang pamilya, asin kan harani na sinda sa Efrat, nag-abot an oras kan pangaki ni Rachel; dipisil an saiyang pangaki."
Genesis,35,17,"Kan grabe na an kulog kan pagporos niya, sinabihan siya kan partera, “Dai ka matakot, Rachel; lalaki na naman an ipapangaki mo.”"
Genesis,35,18,"Alagad naghihingagdan na si Rachel asin bago siya nautsan, nginaranan niyang Benoni an saiyang aki, alagad inapod ining Benjamin kan saiyang ama."
Genesis,35,19,Nagadan si Rachel asin ilinubong sa may dalan pasiring sa Efrat (na ngunyan inaapod Betlehem).
Genesis,35,20,Nagbugtak si Jacob nin sarong hariging giromdoman sa linubongan ki Rachel asin sagkod ngunyan idtoon pa iyan duman.
Genesis,35,21,Dangan nagpadagos sa paglakaw si Jacob asin nagkampo sa ibong kan tore nin Eder.
Genesis,35,22,"Kan nag-eerok na si Jacob sa dagang idto, dinorogan ni Ruben si Bilha na saro kan mga kasaroan nin saiyang ama; naanggot nin marahay si Jacob kan maisihan ini. Dose an mga aking lalaki ni Jacob."
Genesis,35,23,"An mga aki ni Lea iyo si Ruben (an matuang aking lalaki ni Jacob), si Simeon, Levi, Juda, Issakar, asin Zabulon."
Genesis,35,24,An mga aki ni Rachel iyo si Jose asin si Benjamin.
Genesis,35,25,An mga aki ni Bilha na katabang ni Rachel iyo si Dan asin si Neftali.
Genesis,35,26,An mga aki ni Zilpa na katabang ni Lea iyo si Gad saka si Aser. An mga ini iyo an mga aki ni Jacob na namundag saiya sa Mesopotamia.
Genesis,35,27,"Dinalaw ni Jacob si Isaac na saiyang ama duman sa Mamre, harani sa Hebron, saen nakihimanwa si Abraham asin si Isaac."
Genesis,35,28,"Nabuhay si Isaac sagkod sa edad na syento otsenta,"
Genesis,35,29,asin nagadan sa pagkagurang; ilinubong siya kan mga aki niyang si Esau saka Jacob.
Genesis,36,1,Iyo ini an mga kapagarakian ni Esau na inaapod man Edom.
Genesis,36,2,"Mga babaeng taga Canaan an saiyang inagom: Si Ada na aki ni Elon na Heteo, si Oholibama na aki ni Ana na aking lalaki ni Zibeon na Heveo,"
Genesis,36,3,asin si Basemat na aki ni Ismael asin tugang ni Nebaiot.
Genesis,36,4,Namundag ki Ada si Elifaz; ki Basemat si Reuel;
Genesis,36,5,"asin ki Oholibama si Jeus, Jalam saka si Kora. Ini an mga aki ni Esau na namundag saiya sa Canaan."
Genesis,36,6,"Dangan dinara ni Esau an saiyang mga agom, an saiyang mga aking lalaki asin babae, an gabos na myembro kan saiyang harong sagkod an saiyang mga hayop saka rogaring na napasaiya sa daga nin Canaan, asin nagduman sa ibang daga na harayo sa tugang niyang si Jacob."
Genesis,36,7,Naghale siya huli ta an daga dai na nagkanigo sa saindang magtugang; dakul nang marahay an saindang mga hayop kaya dai na sinda pwedeng mag-erok sa parehong lugar.
Genesis,36,8,Kaya nag-erok si Esau sa mabulod na daga nin Edom.
Genesis,36,9,Iyo ini an mga kapagarakian ni Esau na ginikanan kan mga Edomeo.
Genesis,36,10,"Ini an mga ngaran kan mga aking lalaki ni Esau sa saiyang mga agom: si Elifaz na aki ni Ada, si Reuel na aki ni Basemat."
Genesis,36,11,"An mga aki ni Elifaz iyo si Teman, Omar, Zefo, Gatam asin Kenaz."
Genesis,36,12,(Ki Timna na kasaroan ni Elifaz namundag si Amalek.) Iyo ini an mga aking lalaki ni Esau ki Ada.
Genesis,36,13,"An mga aking lalaki ni Reuel iyo si Nahat, Zera, Shamma, asin si Mizza. Iyo ini an mga aking lalaki ni Esau ki Basemat."
Genesis,36,14,"An agom ni Esau na si Oholibama, na aking lalaki ni Ana, na aki ni Zibeon, nagkaigwa nin tolong aki: si Jeus, si Jalam asin si Kora."
Genesis,36,15,"Iyo ini an mga pamayo na naggikan sa mga aki ni Esau. Sa matuang aking lalaki ni Esau na si Elifaz an mga pamayo iyo si Teman, Omar, Zefo, Kenaz,"
Genesis,36,16,"Kora, Gatam, asin Amalek. Sinda an mga aking lalaki ni Ada na agom ni Esau."
Genesis,36,17,"An mga aking lalaki ni Reuel na aki ni Esau iyo si Nahat, Zera, Shamma, asin Mizza. Sinda an mga aking lalaki ni Basemat na agom ni Esau."
Genesis,36,18,"Ini an mga aking lalaki ni Oholibama na aki ni Ana, na agom ni Esau: an mga pamayo iyo si Jeus, Jalam asin Kora."
Genesis,36,19,Sinda an mga aking lalaki ni Esau na inapod man Edom asin sinda an mga pamayo.
Genesis,36,20,An minasunod na mga aking lalaki ni Seir na Horeo iyo an ginikanan kan mga tawong enot na nag-erok sa Edom:
Genesis,36,21,"si Lotan, Sobal, Zibeon, Ana, Dison, Ezer, asin si Disan."
Genesis,36,22,Si Lotan iyo an ama ni Hori asin ni Heman. (Igwa siya nin tugang na babae na an ngaran Timna.)
Genesis,36,23,"An mga aking lalaki ni Sobal iyo si Alvan, Manahat, Ebal, Sefo, asin Onam."
Genesis,36,24,An mga aking lalaki ni Zibeon iyo si Aias asin si Ana. (Iyo ini an Ana na nakahiling kan mainit na mga burabod sa kalangtadan kan binabantayan niya an mga asno kan ama niyang si Zibeon.)
Genesis,36,25,"Duwa an nagin aki ni Ana: sarong lalaki, si Dison, asin sarong babae, si Oholibama."
Genesis,36,26,"An aking lalaki ni Dison iyo si Hemdan, Esban, Itran, asin Keran."
Genesis,36,27,"An mga aking lalaki ni Ezer iyo si Bilhan, Zaavan, asin Akan."
Genesis,36,28,An mga aking lalaki ni Disan iyo si Uz saka si Aran.
Genesis,36,29,Ini an mga pamayo kan mga Horeo sa daga nin Edom:
Genesis,36,30,"Lotan, Sobal, Zibeon, Ana, Dison, Ezer, asin Disan."
Genesis,36,31,An mga hadeng ini iyo an pasurunod-sunod na naghade sa Edom bago nagkaigwa nin hade sa Israel: Si Bela na aking lalaki ni Beor na taga Dinhaba Si Jobab na aking lalaki ni Zera na taga Bozra Si Husam na hale sa rehiyon nin Teman Si Hadad na aking lalaki ni Bedad na taga Avit (siya an nakadaog kan mga Midianita sa sarong gera sa daga nin Moab) Si Samla na taga Masreka Si Shaul na taga Rehobot sa Eufrates Si Baal-hanan na aking lalaki ni Akbor Si Hadad na taga Pau (an agom niya iyo si Mehetabel na aki ni Matred asin makoapo ni Mezahab)
Genesis,36,32,An mga hadeng ini iyo an pasurunod-sunod na naghade sa Edom bago nagkaigwa nin hade sa Israel: Si Bela na aking lalaki ni Beor na taga Dinhaba Si Jobab na aking lalaki ni Zera na taga Bozra Si Husam na hale sa rehiyon nin Teman Si Hadad na aking lalaki ni Bedad na taga Avit (siya an nakadaog kan mga Midianita sa sarong gera sa daga nin Moab) Si Samla na taga Masreka Si Shaul na taga Rehobot sa Eufrates Si Baal-hanan na aking lalaki ni Akbor Si Hadad na taga Pau (an agom niya iyo si Mehetabel na aki ni Matred asin makoapo ni Mezahab)
Genesis,36,33,An mga hadeng ini iyo an pasurunod-sunod na naghade sa Edom bago nagkaigwa nin hade sa Israel: Si Bela na aking lalaki ni Beor na taga Dinhaba Si Jobab na aking lalaki ni Zera na taga Bozra Si Husam na hale sa rehiyon nin Teman Si Hadad na aking lalaki ni Bedad na taga Avit (siya an nakadaog kan mga Midianita sa sarong gera sa daga nin Moab) Si Samla na taga Masreka Si Shaul na taga Rehobot sa Eufrates Si Baal-hanan na aking lalaki ni Akbor Si Hadad na taga Pau (an agom niya iyo si Mehetabel na aki ni Matred asin makoapo ni Mezahab)
Genesis,36,34,An mga hadeng ini iyo an pasurunod-sunod na naghade sa Edom bago nagkaigwa nin hade sa Israel: Si Bela na aking lalaki ni Beor na taga Dinhaba Si Jobab na aking lalaki ni Zera na taga Bozra Si Husam na hale sa rehiyon nin Teman Si Hadad na aking lalaki ni Bedad na taga Avit (siya an nakadaog kan mga Midianita sa sarong gera sa daga nin Moab) Si Samla na taga Masreka Si Shaul na taga Rehobot sa Eufrates Si Baal-hanan na aking lalaki ni Akbor Si Hadad na taga Pau (an agom niya iyo si Mehetabel na aki ni Matred asin makoapo ni Mezahab)
Genesis,36,35,An mga hadeng ini iyo an pasurunod-sunod na naghade sa Edom bago nagkaigwa nin hade sa Israel: Si Bela na aking lalaki ni Beor na taga Dinhaba Si Jobab na aking lalaki ni Zera na taga Bozra Si Husam na hale sa rehiyon nin Teman Si Hadad na aking lalaki ni Bedad na taga Avit (siya an nakadaog kan mga Midianita sa sarong gera sa daga nin Moab) Si Samla na taga Masreka Si Shaul na taga Rehobot sa Eufrates Si Baal-hanan na aking lalaki ni Akbor Si Hadad na taga Pau (an agom niya iyo si Mehetabel na aki ni Matred asin makoapo ni Mezahab)
Genesis,36,36,An mga hadeng ini iyo an pasurunod-sunod na naghade sa Edom bago nagkaigwa nin hade sa Israel: Si Bela na aking lalaki ni Beor na taga Dinhaba Si Jobab na aking lalaki ni Zera na taga Bozra Si Husam na hale sa rehiyon nin Teman Si Hadad na aking lalaki ni Bedad na taga Avit (siya an nakadaog kan mga Midianita sa sarong gera sa daga nin Moab) Si Samla na taga Masreka Si Shaul na taga Rehobot sa Eufrates Si Baal-hanan na aking lalaki ni Akbor Si Hadad na taga Pau (an agom niya iyo si Mehetabel na aki ni Matred asin makoapo ni Mezahab)
Genesis,36,37,An mga hadeng ini iyo an pasurunod-sunod na naghade sa Edom bago nagkaigwa nin hade sa Israel: Si Bela na aking lalaki ni Beor na taga Dinhaba Si Jobab na aking lalaki ni Zera na taga Bozra Si Husam na hale sa rehiyon nin Teman Si Hadad na aking lalaki ni Bedad na taga Avit (siya an nakadaog kan mga Midianita sa sarong gera sa daga nin Moab) Si Samla na taga Masreka Si Shaul na taga Rehobot sa Eufrates Si Baal-hanan na aking lalaki ni Akbor Si Hadad na taga Pau (an agom niya iyo si Mehetabel na aki ni Matred asin makoapo ni Mezahab)
Genesis,36,38,An mga hadeng ini iyo an pasurunod-sunod na naghade sa Edom bago nagkaigwa nin hade sa Israel: Si Bela na aking lalaki ni Beor na taga Dinhaba Si Jobab na aking lalaki ni Zera na taga Bozra Si Husam na hale sa rehiyon nin Teman Si Hadad na aking lalaki ni Bedad na taga Avit (siya an nakadaog kan mga Midianita sa sarong gera sa daga nin Moab) Si Samla na taga Masreka Si Shaul na taga Rehobot sa Eufrates Si Baal-hanan na aking lalaki ni Akbor Si Hadad na taga Pau (an agom niya iyo si Mehetabel na aki ni Matred asin makoapo ni Mezahab)
Genesis,36,39,An mga hadeng ini iyo an pasurunod-sunod na naghade sa Edom bago nagkaigwa nin hade sa Israel: Si Bela na aking lalaki ni Beor na taga Dinhaba Si Jobab na aking lalaki ni Zera na taga Bozra Si Husam na hale sa rehiyon nin Teman Si Hadad na aking lalaki ni Bedad na taga Avit (siya an nakadaog kan mga Midianita sa sarong gera sa daga nin Moab) Si Samla na taga Masreka Si Shaul na taga Rehobot sa Eufrates Si Baal-hanan na aking lalaki ni Akbor Si Hadad na taga Pau (an agom niya iyo si Mehetabel na aki ni Matred asin makoapo ni Mezahab)
Genesis,36,40,"Iyo ini an ngaran kan mga pamayong Edomeo na naggikan ki Esau: Timna, Alva, Jetet, Oholibama, Ela, Pinon, Kenaz, Teman, Mibzar, Magdiel, asin Iram. An dagang pinag-erokan kan lambang saro kaining mga pamayo namidbidan sa ngaran kan pamayo na nag-erok duman."
Genesis,36,41,"Iyo ini an ngaran kan mga pamayong Edomeo na naggikan ki Esau: Timna, Alva, Jetet, Oholibama, Ela, Pinon, Kenaz, Teman, Mibzar, Magdiel, asin Iram. An dagang pinag-erokan kan lambang saro kaining mga pamayo namidbidan sa ngaran kan pamayo na nag-erok duman."
Genesis,36,42,"Iyo ini an ngaran kan mga pamayong Edomeo na naggikan ki Esau: Timna, Alva, Jetet, Oholibama, Ela, Pinon, Kenaz, Teman, Mibzar, Magdiel, asin Iram. An dagang pinag-erokan kan lambang saro kaining mga pamayo namidbidan sa ngaran kan pamayo na nag-erok duman."
Genesis,36,43,"Iyo ini an ngaran kan mga pamayong Edomeo na naggikan ki Esau: Timna, Alva, Jetet, Oholibama, Ela, Pinon, Kenaz, Teman, Mibzar, Magdiel, asin Iram. An dagang pinag-erokan kan lambang saro kaining mga pamayo namidbidan sa ngaran kan pamayo na nag-erok duman."
Genesis,37,1,"Padagos na nag-erok si Jacob sa Canaan, an daga na pinag-erokan kan saiyang ama."
Genesis,37,2,"Iyo ini an istorya kan pamilya ni Jacob. Si Jose, sa edad na dyes y syeteng taon, iyo an nagpapastor kan mga hayop sa kaibahan kan saiyang mga tugang na mga aki ni Bilha asin ni Zilpa—mga kasaroan kan saiyang ama na si Jacob. Isinumbong ni Jose sa saiyang ama an mga maraot na ginigibo kan saiyang mga tugang."
Genesis,37,3,"Orog na namotan ni Jacob si Jose ki sa gabos niyang aki, huli ta namundag ini kan gurang na siya; iginibo niya ini nin sarong halabang gubing na may manggas."
Genesis,37,4,"Kan namasdan kan mga tugang ni Jose na mas padangat siya kan saindang ama, naongis sinda saiya mala ngani ta dai na ninda ini kinakaolay sa marahay na boot."
Genesis,37,5,"Nagkaigwa kaidto nin pangatorogan si Jose asin kan inistorya niya ini sa mga tugang niya, orog sindang naanggot sa saiya."
Genesis,37,6,"Nagsabi siya sainda, “Dangoga nindo an pangatorogan ko:"
Genesis,37,7,"gabos daa kita nagbuburugkos kan mga inasyab na trigo sa oma, kan magbuhat asin magtindog nin tanos an sakong binugkos. Pinalibotan kan saindong binugkos an sakong binugkos asin dinukoan ninda ini sa paggalang.”"
Genesis,37,8,"Nagsabi sinda saiya, “Sa paghona mo, ika an magigin hade asin kagsakop nyamo?” Kaya orog na naongis sa saiya an saiyang mga tugang huli kan saiyang mga pangatorogan asin mga pinagsasabi."
Genesis,37,9,"Dangan nangatorogan na naman si Jose asin inistorya niya ini sa saiyang mga tugang, “Nangatorogan na naman ako na nahiling ko an aldaw, an bulan asin an onseng bitoon na nagduko sa paggalang sako.”"
Genesis,37,10,"Inosip man ini ni Jose sa saiyang ama alagad inanggotan siya kaini, “Anong pangatorogan iyan? An boot mong sabihon, madolok asin mataong galang kami saimo—ako, asin an saimong ina, sagkod an saimong mga tugang?”"
Genesis,37,11,Kaya naori saiya an saiyang mga tugang alagad an bagay na ini pinaghorophorop kan saiyang ama.
Genesis,37,12,"Sarong aldaw, nagpaduman sa Shekem an mga tugang ni Jose tanganing pasabsabon an mga hayop kan saindang ama."
Genesis,37,13,"Sinabihan ni Jacob si Jose, “Magduman ka sa Shekem, sa mga tugang mong nagpapasabsab kan mga hayop.” Nagsimbag si Jose, “Andam akong magduman.”"
Genesis,37,14,"Sinabihan siya ni Jacob, “Lakaw na, asin hilinga kun marahay an kamugtakan kan saimong mga tugang saka kan mga hayop; dangan magbalik ka asin osipan mo ako.” Kaya pinalakaw ni Jacob si Jose hale sa Kapantayan nin Hebron. Nakaabot si Jose sa Shekem"
Genesis,37,15,"asin sarong lalaki an nakanumpong saiya kan nalalagalag siya sa kaomahan. Hinapot si Jose kan lalaki, “Ano an hinahanap mo?”"
Genesis,37,16,"Nagsimbag siya, “Hinahanap ko an sakong mga tugang. Pwede mo daw akong ikatukdo kun saen sinda nagpapasabsab kan mga hayop?”"
Genesis,37,17,"Nagsimbag an lalaki, “Naghale na sinda alagad nadangog ko sindang nagsabi na maduman sinda sa Dotan.” Kaya sinundan ni Jose an saiyang mga tugang dangan nanumpongan niya sinda sa Dotan."
Genesis,37,18,"Natanawan ninda si Jose sa harayo asin bago ini nakaabot sainda, nakaplano na sindang gadanon siya."
Genesis,37,19,"Nag-orolay-olay sinda, “Nagdadangadang an parapangatorogan."
Genesis,37,20,"Madya kamo, gadanon ta siya; pakatapos ihulog ta siya sa saro kan mga mamarang bubon. Dangan sabihon tang ginadan siya nin sarong maringis na hayop. Hilingon ta kun ano an mangyayari sa mga pangatorogan niya.”"
Genesis,37,21,"Nadangog ni Ruben an sinabi ninda kaya naghingowa siyang iligtas si Jose. Nagsabi siya, “Dai ta na siya paggadanon."
Genesis,37,22,"Dai kita magpabulos nin dugo; ihulog ta na sana siya sa bubon na ini digdi sa kalangtadan, alagad dai ta siya pagkulogan.” Sinabi niya ini tanganing iligtas si Jose sa saindang mga tugang dangan papulion siya sa saiyang ama."
Genesis,37,23,"Kaya pag-abot ni Jose sa saiyang mga tugang, hinubaan siya ninda kan halaba niyang gubing na may manggas;"
Genesis,37,24,dangan dinara siya ninda asin ihinulog sa sarong mamarang bubon.
Genesis,37,25,"Mantang nagkakakan sinda, nahiling ninda an grupo nin Ismaelita na hale sa Gilead asin mapaduman sa Egipto. An saindang mga kamelyo kargado nin mga pahamot, balsamo, saka mira."
Genesis,37,26,"Nagsabi si Juda sa saiyang mga tugang, “Anong pakinabang an mapapasato kun gadanon ta an satong tugang asin matahoban an krimen?"
Genesis,37,27,"Ipabakal ta na sana siya sa mga Ismaelitang iyan; sa siring na paagi, dai na kaipuhan na kulogon ta pa siya; tugang ta siya, sadiri tang dugo saka laman.” Dinangog siya kan saiyang mga tugang."
Genesis,37,28,"Kan mag-agi an mga negosyanteng Midianita, hinawas sa bubon si Jose kan magturugang dangan ipinabakal sa mga negosyante sa halagang beynteng pedaso nin plata. Dinara si Jose kan mga negosyanteng Ismaelita sa Egipto."
Genesis,37,29,"Kan balikan ni Ruben an bubon asin nahiling na mayo na duman si Jose, ginisi niya an saiyang gubing sa kamondoan."
Genesis,37,30,"Nagbalik siya sa saiyang mga tugang dangan nagsabi, “Mayo si Jose sa bubon! Ano na an gigibohon ko?”"
Genesis,37,31,Nagbuno sinda nin kanding dangan ibinuntog ninda sa dugo an gubing ni Jose.
Genesis,37,32,"Dinara ninda an gubing sa saindang ama asin sinabihan, “Nakua mi ini. Midbida daw kun gubing ini ni Jose.”"
Genesis,37,33,"Namidbidan ini ni Jacob asin nagsabi, “Saiya an gubing na ini! Ginadan siya nin sarong maringis na hayop. Daing duwa-duwa na nagkaperedaso si Jose!”"
Genesis,37,34,Dangan ginisi ni Jacob an saiyang gubing sa kamondoan asin nagsulot siya nin sako; haloy niyang pinagmondoan an kagadanan kan saiyang aki.
Genesis,37,35,"Dinalaw si Jacob kan gabos niyang aking lalaki asin babae tanganing rangahon, alagad padagos siyang nagmondo. Olay niya, “Magagadan akong nagmomondo para sa sakong aki.” Siring kaiyan an pagmondo ni Jacob para ki Jose."
Genesis,37,36,"Kan panahon na ini sa Egipto, ikinapabakal na si Jose kan mga negosyanteng Midianita ki Potifar na sarong kapitan kan mga bantay sa palasyo kan hade."
Genesis,38,1,"Kan panahon na iyan, binayaan ni Juda an saiyang mga tugang asin nag-erok siya sa kaibahan nin sarong lalaking Adullamita na an ngaran Hira."
Genesis,38,2,"Duman niya namidbid an sarong babaeng taga Canaan na aki ni Sua. Inagom niya an daraga,"
Genesis,38,3,asin nangaki ini nin lalaki na nginaranan niyang Er.
Genesis,38,4,Nagbados giraray an agom ni Juda asin nangaki nin lalaki na nginaranan niyang Onan.
Genesis,38,5,Nangaki pa nin lalaki an saiyang agom asin nginaranan niyang Shela. Nasa Akzib si Juda kan mamundag an aki.
Genesis,38,6,"Si Er na saiyang matua, ikinua ni Juda nin agom na an ngaran Tamar."
Genesis,38,7,"Alagad maraot an ugale ni Er asin dai siya naoyonan nin Kagurangnan , kaya ginadan siya nin Kagurangnan ."
Genesis,38,8,"Sinabihan ni Juda si Onan, “Dorogi an balo kan saimong tugang, asin otoba an katongdan nin sarong bayaw tanganing magkaigwa nin aki an saimong tugang.”"
Genesis,38,9,"Alagad aram ni Onan na dai man mapapasaiya an aki, kaya kan dorogan niya an agom kan saiyang tugang, inula niya sa daga an saiyang semilya, tanganing dai niya matawan nin aki an saiyang tugang."
Genesis,38,10,Dai naoyonan nin Kagurangnan an ginibo niya kaya ginadan man siya nin Kagurangnan .
Genesis,38,11,"Dangan sinabihan ni Juda si Tamar na saiyang manugang, “Magbalik ka sa harong kan saimong ama asin magdanay ka sa pagkanibalo sagkod na magdakula an aki kong si Shela.” Sinabi niya ini huli ta natakot siyang magadan man si Shela arog kan mga tugang kaini. Kaya nagpuli si Tamar asin nag-erok sa harong kan saiyang ama."
Genesis,38,12,"Dai nahaloy nagadan an agom ni Juda. Kan matapos na an panahon kan pagmondo, si Juda, kaiba an amigo niyang si Hira na Adullamita, nagduman sa Timna sa lugar na pinagguguntingan kan saiyang mga karnero."
Genesis,38,13,Igwang nakaosip ki Tamar na an saiyang panugangan maduman sa Timna sa paggunting kan mga karnero.
Genesis,38,14,"Kaya hinuba ni Tamar an gubing niyang sa balo asin nagsulot nin iba; tinahoban niya nin belo an saiyang lalawogon dangan tuminukaw sa may trangkahan kan banwaan nin Enaim, sa dalan pasiring sa Timna. Aram ni Tamar na dakula na si Shela, an ngohod na aki ni Juda, alagad dai pa siya itinatao ni Juda ki Shela bilang agom."
Genesis,38,15,"Kan mahiling ni Juda si Tamar, naghona siya na si Tamar sarong maraot na babae, huli ta tinahoban kaini an saiyang lalawogon."
Genesis,38,16,"Dinolok siya ni Juda sa gilid kan dalan asin sinabihan, “Gurano man an hagad mo?” (Dai namidbidan ni Juda na an babae iyo an saiyang manugang.) Nagsimbag si Tamar, “Ano an ikakatao mo sako?”"
Genesis,38,17,"Nagsabi si Juda, “Papadarahan taka nin sarong ogbon na kanding hale sa sakong mga ataman na hayop.” Nagsimbag si Tamar, “Tugot ako, kun wawalatan mo ako nin sangra sagkod na ikapadara mo sako an kanding.”"
Genesis,38,18,"“Ano an itatao ko saimo bilang sangra?” an hapot ni Juda. Nagsimbag siya, “An saimong singsing na pangmarka kaiba an gakod asin an dara mong sugkod.” Itinao ini gabos ni Juda ki Tamar. Nagdorog sindang duwa, asin nagbados si Tamar."
Genesis,38,19,"Nagpuli siya, hinale an belo, asin isinulot giraray an gubing niyang sa balo."
Genesis,38,20,Sinugo ni Juda an amigo niyang si Hira na darahon sa babae an ogbon na kanding asin kuahon saiya an mga isinangra niyang gamit. Alagad dai nakua ni Hira an babae.
Genesis,38,21,"Naghapot siya sa mga lalaki kan Enaim, “Haen na an maraot na babae na nagtutukaw digdi sa may dalan?” “Mayo man nin arog kaiyan na babae digdi minsan kaidto,” an simbag ninda."
Genesis,38,22,"Nagbalik si Hira ki Juda asin nagsabi, “Dai ko nahiling an babae, asin an kalalakihan duman nagsabi na mayo man nin maraot na babae sa lugar ninda minsan kaidto.”"
Genesis,38,23,"Nagsabi si Juda, “Pabayaan ta na saiya an mga gamit ko ta tibaad pagngisihan kita kan mga tawo. Babayadan ko na kuta siya alagad dai mo man siya nahiling.”"
Genesis,38,24,"Pakalihis nin tolong bulan, igwang nag-osip ki Juda, “Nagin maraot na babae an manugang mong si Tamar asin bados siya ngunyan.” Nagboot si Juda, “Iluwas nindo siya asin suloon sagkod na magadan.”"
Genesis,38,25,"Mantang ilinuluwas ninda si Tamar, nagpatogon siya sa panugangan niya, “Nabadosan ako kan lalaking kagsadiri kan mga gamit na ini. Midbida nin marahay kun kiisay ining singsing na pangmarka kaiba an gakod asin ining sugkod.”"
Genesis,38,26,"Namidbidan an mga ini ni Juda asin nagsabi siya, “Orog na matanos siya ki sa sako, huli ta dai ko siya itinao sa aki kong si Shela bilang agom.” Dai na nanggad dinorogan ni Juda si Tamar."
Genesis,38,27,"Kan mangangaki na si Tamar, napag-araman na kambal an nasa tulak niya."
Genesis,38,28,"Kan nagpoporos na si Tamar, ilinuwas kan sarong aki an saiyang kamot; kinapotan ini kan partera asin ginakodan nin pulang torsido dangan nagsabi, “Ini an naenot.”"
Genesis,38,29,"Alagad kan ilaog giraray kan aki an saiyang kamot, naenot na namundag an saiyang tugang. Nagsabi an partera, “Siring palan kaini an paglusot mo!” Kaya nginaranan siyang Perez."
Genesis,38,30,Dangan namundag man an saiyang tugang na may gakod nin pulang torsido sa saiyang kamot; nginaranan siyang Zera.
Genesis,39,1,"Dinara si Jose sa Egipto kan mga Ismaelita asin ipinabakal siya ninda ki Potifar, sarong opisyal na Egipcio, na kapitan kan mga bantay sa palasyo kan hade."
Genesis,39,2,"Inibahan nin Kagurangnan si Jose kaya nag-uswag siya. Nag-erok si Jose sa harong kan Egipcio niyang kagurangnan,"
Genesis,39,3,na nakamasid na iniibahan nin Kagurangnan si Jose asin pinapauswag an gabos na gibo.
Genesis,39,4,"Nagustohan si Jose ni Potifar, asin ginibo siya kaining pinaniwalaan na sorogoon; siya an nagin parapamahala kan harong ni Potifar asin kan gabos na pagsadiri kaini."
Genesis,39,5,"Poon kaidto, huli ki Jose, benendisyonan nin Kagurangnan an harong kan Egipcio asin an gabos na pagsadiri kaini."
Genesis,39,6,"Itinao ni Potifar an gabos niyang pagsadiri sa pamamahala ni Jose. Mayo na siyang ibang minamangno kundi an saiyang kinakakan. Gwapo si Jose asin marahay an saiyang tindog,"
Genesis,39,7,"kaya dai nahaloy, nagkaigwa nin pagmawot saiya an agom ni Potifar asin nagsabi saiya, “Dorogan mo ako.”"
Genesis,39,8,"Nagsayuma si Jose asin nagsabi, “Dai na naghahadit an sakong kagurangnan kan manongod digdi sa harong huli ta uya ako. Ginibo niya akong parapamahala kan gabos niyang pagsadiri;"
Genesis,39,9,"pareho an samong kapangyarihan digdi sa harong asin dai siya nin ipinapangalad sako kundi ika sana, huli ta agom ka niya. Tano ta magibo ako kan siring na karigsokan asin magkasala ako sa Dios?”"
Genesis,39,10,"Minsan inoroaldaw kan agom ni Potifar an pag-alok ki Jose, nagsayuma siya."
Genesis,39,11,"Sarong aldaw, naglaog sa harong si Jose tanganing mag-trabaho, asin mayo gabos sa harong an mga sorogoon."
Genesis,39,12,"Kaya kinapotan kan agom ni Potifar an gubing ni Jose asin nagsabi, “Dorogan mo ako.” Nakadalagan si Jose paluwas kan harong alagad nawalat an saiyang alikboy sa kamot kan agom ni Potifar."
Genesis,39,13,"Kan mahiling kan babae na nawalat ni Jose an saiyang alikboy pagdulag saiya,"
Genesis,39,14,"inapod niya an mga oripon niya sa harong asin nagsabi, “Hilinga nindo ini! Nagdara digdi sato an agom ko nin sarong Hebreyo na iyo man sana an masopog sato. Linaog niya ako sa sakong kwarto tanganing lupigan, alagad nagkurahaw ako."
Genesis,39,15,"Kan madangog niya an kurahaw ko, nagdalagan siya paluwas kan harong asin nawalat an alikboy niya.”"
Genesis,39,16,Sinaray niya an alikboy sagkod na magpuli an kagurangnan ni Jose
Genesis,39,17,"dangan inosipan niya kan parehong istorya: “An sorogoon mong Hebreyo na dinara mo digdi, naglaog sa sakong kwarto asin sinopog ako."
Genesis,39,18,"Alagad kan magkurahaw ako, nagdalagan siya paluwas kan harong asin nawalat an alikboy niya sa sako.”"
Genesis,39,19,Naanggot nin marahay si Potifar kan madangog an sumbong kan agom.
Genesis,39,20,Ipinadakop niya si Jose asin ipinabilanggo sa namumugtakan kan mga bilanggo kan hade.
Genesis,39,21,"Alagad inibahan si Jose nin Kagurangnan na nagpahiling saiya nin danay na pagkamoot, kaya naoyonan siya kan bantay kan bilanggoan."
Genesis,39,22,Ginibo kaining parapamahala si Jose kan gabos na bilanggo asin kan gabos na trabaho sa bilanggoan.
Genesis,39,23,"Kaya daing paghadit an bantay sa ano man na ipinapamahala niya ki Jose, huli ta kaibahan ni Jose an Kagurangnan asin pinauswag ini sa gabos na trabaho."
Genesis,40,1,"Dai nahaloy, nagkasala sa hade kan Egipto an saiyang kopero saka an saiyang panadero."
Genesis,40,2,Naanggot an hade sainda
Genesis,40,3,"asin ipinabilanggo sa harong kan kapitan kan mga bantay, sa bilanggoan na namumugtakan ni Jose."
Genesis,40,4,Haloy na nabilanggo an duwa asin nagin sorogoon ninda si Jose sa pagboot kan kapitan.
Genesis,40,5,"Sarong banggi, duman sa bilanggoan, nangatorogan an kopero asin an panadero alagad an saindang pangatorogan magkaiba an kahulogan."
Genesis,40,6,"Pagkaaga, naabotan sinda ni Jose na parehong mamondo."
Genesis,40,7,"Hinapot niya sinda, “Tano ta mamondo kamo ngunyan?”"
Genesis,40,8,"Nagsimbag sinda, “Pareho kaming nangatorogan asin mayo digdi nin siisay man na makakapaliwanag kun ano an kahulogan.” Nagsimbag si Jose, “An Dios an nagtatao kan kakayahan sa pagpaliwanag nin mga pangatorogan. Istoryahan daw nindo sako.”"
Genesis,40,9,"An kopero kan hade nagsabi, “Sa pangatorogan ko, igwa nin sarong poon nin ubas sa atubang ko"
Genesis,40,10,"na igwa nin tolong sanga. Kan magdahon an mga sanga, namurak tolos ini dangan naghirinog an mga ubas."
Genesis,40,11,Kapot ko an kalis kan hade; ginuno ko an mga ubas asin pinuga ko an mga ini sa kalis dangan itinao ko sa hade.”
Genesis,40,12,"Nagsabi si Jose, “Ini an kahulogan kan pangatorogan mo: an tolong sanga, tolong aldaw."
Genesis,40,13,"Pakalihis nin tolong aldaw, papaluwason ka digdi kan hade, papatawadon asin papabalikon sa dati mong trabaho. Ika giraray an matao sa hade kan saiyang kalis siring kan enot na mga aldaw kan ika an saiyang kopero."
Genesis,40,14,"Alagad giromdoma man ako kun nasa marahay ka nang kamugtakan, na maonabihan mo ako sa hade asin matabangan na makaluwas digdi sa bilanggoan."
Genesis,40,15,"Bako kong kagustohan an pagdigdi sa Egipto; kinidnap ako sa daga kan mga Hebreyo, asin minsan digdi sa Egipto, mayo akong ginibong ano man tanganing ilaog sa bilanggoan.”"
Genesis,40,16,"Pagkahiling kan panadero na marahay an paliwanag sa pangatorogan kan kopero kan hade, nagsabi siya ki Jose, “Nagkaigwa man ako nin pangatorogan: suknong ko an tolong basket nin tinapay."
Genesis,40,17,"An basket na nasa ibabaw nalalaogan kan manlaen-laen na kakanon para sa hade, asin kinarakan idto kan mga gamgam.”"
Genesis,40,18,"Nagsimbag si Jose, “Iyo ini an kahulogan: an tolong basket, tolong aldaw."
Genesis,40,19,"Pakalihis nin tolong aldaw, papaluwason ka digdi kan hade asin papupugotan ka! Dangan ipapabitay niya an saimong bangkay sa sarong kahoy asin kakakanon kan mga gamgam an saimong laman.”"
Genesis,40,20,"Pakalihis nin tolong aldaw, sa kumpleanyo kan hade, nagtao siya nin bangkete sa gabos niyang opisyal; pinaluwas niya sa bilanggoan an saiyang kopero asin an saiyang panadero dangan pinaatubang sinda sa saiyang mga opisyal."
Genesis,40,21,Ibinalik niya sa dating katongdan an saiyang kopero
Genesis,40,22,alagad ipinagadan niya an panadero. Nangyari an gabos siring sa sinabi ni Jose.
Genesis,40,23,Alagad dai nagiromdoman si Jose kan kopero kan hade; nalingawan na siya kaini.
Genesis,41,1,"Pakalihis nin duwang taon, nangatorogan an hade nin Egipto na nakatindog siya sa pangpang kan Salog nin Nilo,"
Genesis,41,2,"kan maghawas hale sa salog an pitong matataba saka magagayon na baka, dangan nagpoon manabsab kan doot."
Genesis,41,3,"Dai nahaloy, pito pang baka na maniniwang asin makakanos an naghawas asin nagtindog sa kataed kan ibang mga baka na yaon duman sa pangpang kan salog."
Genesis,41,4,Dangan kinakan kan mga maniniwang na baka an mga matatabang baka. Nagimata an hade.
Genesis,41,5,Nagkatorog siya giraray asin nangatorogan na naman na sa sarong poon nin mais nagbuswak an pitong purosok asin matatagas na puso.
Genesis,41,6,Dangan nagbuswak pa nin pitong puso na saradit asin tagiltilon huli sa init kan doros na hale sa desyerto.
Genesis,41,7,Hinalon kan mga saradit na puso nin mais an mga purosok na puso. Nagimata an hade asin naaraman niyang nangatorogan siya.
Genesis,41,8,"Alagad pagkaaga nahadit siya nin marahay kaya ipinaapod niya an gabos na salamangkero asin mago sa Egipto. Isinaysay niya sainda an saiyang mga pangatorogan, alagad mayo nin siisay man na nakapaliwanag kaini saiya."
Genesis,41,9,"Dangan nagsabi sa hade an saiyang kopero, “Nagiromdoman ko ngunyan an kasalan ko."
Genesis,41,10,"Kan anggot ka sako asin sa panadero, ipinabilanggo mo kami sa harong kan kapitan kan mga bantay."
Genesis,41,11,Nangatorogan kami sa parehong banggi alagad magkaiba an kahulogan kan samong pangatorogan.
Genesis,41,12,"Yaon duman an sarong hoben na Hebreyo, an oripon kan kapitan kan mga bantay. Kan isaysay mi saiya an samong mga pangatorogan, ipinaliwanag niya samo an kahulogan kan mga ini."
Genesis,41,13,Nagkatotoo sa samo an saiyang sinabi: ibinalik mo ako sa dati kong katongdan alagad ipinagadan mo an panadero.”
Genesis,41,14,"Ipinaapod si Jose kan hade, asin pinaluwas siya tolos sa bilanggoan. Pakatapos niyang mag-ahit asin magsangle kan saiyang gubing, nag-atubang siya sa hade."
Genesis,41,15,"Sinabihan siya kan hade, “Nangatorogan ako alagad mayo nin siisay man na nakakapaliwanag kaiyan. Igwang nakasabi sako na nakakapaliwanag ka nin mga pangatorogan.”"
Genesis,41,16,"Nagsimbag si Jose, “Mahal na hade, bakong ako, kundi an Dios an mapaliwanag saimo.”"
Genesis,41,17,"Nagsabi an hade, “Nangatorogan ako na nakatindog ako sa pangpang kan Salog nin Nilo,"
Genesis,41,18,kan maghawas an pitong matataba saka magagayon na baka asin nagsabsab kan doot.
Genesis,41,19,Dangan naghawas man an pitong maniniwang saka makakanos na baka na kaidto ko pa sana nahiling sa bilog na daga nin Egipto.
Genesis,41,20,"Kinakan kan mga ini an mga matatabang baka,"
Genesis,41,21,"alagad pakatapos nindang kakanon an mga idto, mayo nin siisay man na makasabing kinakan ninda an mga matatabang baka huli ta maniwang man giraray sinda siring kan dati. Dangan nagimata ako."
Genesis,41,22,Nangatorogan pa akong nahiling ko an pitong puso nin mais na purosok asin matatagas na nagbuswak sa sarong poon.
Genesis,41,23,"Dangan nagbuswak man an pitong saradit asin tagiltilon na puso nin mais huli sa init kan doros na hale sa desyerto,"
Genesis,41,24,"asin hinalon an mga purosok saka matatagas na puso. Inistorya ko an mga pangatorogan na ini sa mga salamangkero, alagad mayong nakapaliwanag sako.”"
Genesis,41,25,"Sinabihan ni Jose an hade, “Pareho an kahulogan kan duwang pangatorogan; ipinahayag saimo nin Dios an saiyang gigibohon."
Genesis,41,26,"An pitong matatabang baka, pitong taon; asin an pitong purosok na puso nin mais, pito man na taon; saro an kahulogan ninda."
Genesis,41,27,"An nagsunod na pitong maniniwang na baka asin an pitong tagiltilon na puso nin mais huli sa init kan doros na hale sa desyerto, pitong taon nin gutom."
Genesis,41,28,"Siring sa sinabi ko, ipinahayag saimo nin Dios an saiyang gigibohon."
Genesis,41,29,"Magigin abunda sa bilog na Egipto sa maabot na pitong taon,"
Genesis,41,30,"alagad pakatapos kaini maabot an pitong taon nin gutom, asin an mga abundang taon malilingawan huli ta an bilog na daga papasakitan kan gutom."
Genesis,41,31,An panahon nin abunda malilingawan huli kan grabeng gutom na masunod.
Genesis,41,32,An pagigin doble kan saimong pangatorogan nangangahulogan na itinalaga iyan nin Dios asin madali na niyang gibohon.
Genesis,41,33,“Kaya ngunyan magpili ka nin sarong madonong asin may kakayahan na lalaki dangan ibugtak mo siyang parapamahala kan bilog na Egipto.
Genesis,41,34,"Magbugtak ka man nin mga enkargado kan daga, asin kuahon mo an ikalimang parte kan gabos na produkto kan daga sa laog kan pitong taon nin abunda."
Genesis,41,35,Pagbotan mo sinda na tiponon an gabos na pagkakan sa laog kan mga maabot na taon nin abunda asin tawan mo sinda nin kapangyarihan sa pagtipon saka sa pagbantay kan pagkakan sa mga syudad.
Genesis,41,36,Iaandam an pagkakan na iyan para sa daga sa laog kan pitong taon nin gutom na maabot sa Egipto. Sa siring na paagi dai magugutom an mga tawo.”
Genesis,41,37,"Naoyonan kan hade nin Egipto asin kan gabos niyang opisyal an planong ini,"
Genesis,41,38,"kaya sinabihan niya sinda, “Makakakua pa daw kita nin arog ki Jose, na igwa kan espiritu nin Dios?”"
Genesis,41,39,"Kaya sinabihan si Jose kan hade, “Ipinahiling nin Dios an gabos na ini saimo, kaya mayo nin siisay man na makakaarog saimo sa kadonongan asin sa kakayahan."
Genesis,41,40,Ika an sakong ibubugtak na parapamahala kan bilog na daga. An saimong pagboot ootobon kan gabos kong nasasakopan. Magigin ikaduwa ka sako sa kapangyarihan.
Genesis,41,41,"Poon ngunyan, ika na an gobernador kan bilog na Egipto.”"
Genesis,41,42,Dangan hinugkot kan hade sa saiyang muro an singsing na may selyo asin isiningsing ki Jose. Sinulotan niya ini nin gubing na pinong lino saka binugtakan nin kulintas na bulawan.
Genesis,41,43,"Tinawan man si Jose kan hade kan ikaduwa niyang karwahe tanganing lunadan niya kaiba an mga bantay na maeenot sa saiya asin magkukurahaw, “Luhod kamo!” Sa siring na paagi nagin gobernador si Jose kan bilog na Egipto."
Genesis,41,44,"Sinabihan siya kan hade, “Ako an hade nin Egipto, asin sinasabihan taka na mayo nin siisay man sa daga nin Egipto na makakaitaas kan saiyang kamot o bitis sagkod na dai mo itinutugot.”"
Genesis,41,45,"Dangan si Jose nginaranan Zafenat Panea kan hade, asin tinawan siya kaini nin agom, si Asenat, an aki ni Potifera na sarong padi sa On."
Genesis,41,46,"Treynta na an edad ni Jose kan magpoon siyang maglingkod sa hade nin Egipto. Pakahale niya sa atubang kan hade, naglibot siya sa bilog na daga."
Genesis,41,47,"Sa laog nin pitong taon, nagkaigwa nin dakul saka marahay na ani sa daga."
Genesis,41,48,"Tinipon ni Jose an gabos na pagkakan dangan sinaray niya sa mga syudad. Sa lambang syudad, sinararay niya an pagkakan na naani sa kaomahan na nasa palibot."
Genesis,41,49,"Dakul nin marahay an ani, kaya inontok ni Jose an pagtakad kaiyan—garo iyan baybay sa dagat."
Genesis,41,50,"Bago nag-abot an mga taon nin gutom, igwa na nin duwang aking lalaki si Jose ki Asenat."
Genesis,41,51,"Olay ni Jose, “Pinalingawan sako nin Dios an gabos kong pagtios asin an pamilya nin sakong ama”; kaya nginaranan niyang Manases an matua niyang aki."
Genesis,41,52,"Nagsabi pa siya, “Tinawan ako nin Dios nin mga aki sa daga nin sakong kasakitan”; kaya nginaranan niyang Efraim an ikaduwa niyang aki."
Genesis,41,53,"Natapos an pitong taon nin abunda sa daga nin Egipto,"
Genesis,41,54,"asin siring sa sinabi ni Jose, nagpoon an pitong taon nin gutom. Igwa nin gutom sa ibang lugar, alagad igwang pagkakan sa bilog na Egipto."
Genesis,41,55,"Kan magpoon nang magutom an mga Egipcio, naghagad sinda nin pagkakan sa hade. Pinagbotan niya sinda na magduman ki Jose asin magsunod sa sasabihon kaini."
Genesis,41,56,"Kan lakop na an grabeng gutom sa bilog na daga, binukasan ni Jose an gabos na sarayan nin pagkakan dangan pinabakalan niya nin mais an mga Egipcio."
Genesis,41,57,"Nagduman sa Egipto an mga tawo hale sa gabos na lugar kan kinaban tanganing magbakal nin mais, huli ta grabe an gutom minsan saen."
Genesis,42,1,"Kan maaraman ni Jacob na igwang pagkakan sa Egipto, sinabihan niya an saiyang mga aki, “Tano ta dai kamo minahiro?"
Genesis,42,2,Nadangog kong igwa nin pagkakan sa Egipto; magduman kamo dangan magbakal nin pagkakan tanganing dai kita magkagaradan sa gutom.”
Genesis,42,3,"Kaya nagpaduman sa Egipto an sampolong tugang ni Jose sa ama,"
Genesis,42,4,"alagad dai pinaiba ni Jacob si Benjamin na tugang ni Jose, huli ta natakot si Jacob na tibaad may maraot na mangyari saiya."
Genesis,42,5,"Nag-abot sa Egipto an mga aki ni Jacob asin an iba pang mabarakal nin pagkakan, huli kan gutom sa daga nin Canaan."
Genesis,42,6,"Bilang gobernador, nagpabakal si Jose nin pagkakan sa mga tawong hale sa manlaen-laen na lugar kan kinaban. Pag-abot sa Egipto kan mga tugang ni Jose, nagdapa sinda sa atubang niya."
Genesis,42,7,"Kan mahiling sinda ni Jose, namidbid niya sinda, alagad dai siya nagpamalisya. Hinapot niya sinda sa maisog na tingog, “Mga taga saen kamo?” “Mga taga Canaan kami asin napadigdi tanganing magbakal nin makakakan,” an simbag ninda."
Genesis,42,8,"Kaya namidbid nanggad sinda ni Jose, alagad dai siya ninda namidbidan."
Genesis,42,9,"Nagiromdoman ni Jose an saiyang mga pangatorogan. Nagsabi siya sainda, “Mga espiya kamo; nagdigdi kamo tanganing aramon an kaluyahan kan dagang ini.”"
Genesis,42,10,"Nagsimbag sinda, “Bako kaming mga espiya. Nagdigdi kami bilang saimong mga oripon sa pagbakal nin kakanon."
Genesis,42,11,Magturugang kami. Bako kaming mga espiya kundi mga onesto kaming tawo.”
Genesis,42,12,"Nagsabi si Jose sainda, “Dai ako naniniwala! Nagdigdi kamo tanganing aramon an kaluyahan kan dagang ini.”"
Genesis,42,13,"Nagsimbag sinda, “Dose kaming magturugang; mga aki nin saro sanang ama sa daga nin Canaan. Gadan na an saro ming tugang, asin an samong ngohod idtoon ngunyan sa kaibahan kan samong ama.”"
Genesis,42,14,"Nagsimbag si Jose, “Siring sa nasabi ko na, mga espiya kamo."
Genesis,42,15,Mababalo kamo sa paaging ini: minasumpa ako sa ngaran kan hade na dai kamo makakahale digdi sagkod na dai magdigdi an ngohod nindong tugang.
Genesis,42,16,"Magpuli an saro saindo asin kuahon siya; an iba saindo ibibilanggo sagkod na mapatunayan na totoo an saindong sinabi. Alagad kun bako, minasumpa ako sa ngaran kan hade, na mga espiya kamo.”"
Genesis,42,17,Dangan ipinabilanggo niya sinda sa laog nin tolong aldaw.
Genesis,42,18,"Sa ikatolong aldaw sinabihan niya sinda, “Ako sarong tawo na may pagkatakot sa Dios; giboha nindo ini asin mabubuhay kamo:"
Genesis,42,19,"kun onesto kamo, magpapawalat sa bilanggoan an saro saindo; an iba pwedeng magpuli na asin darahon sa nagugutom nindong pamilya an pagkakan na saindong binakal."
Genesis,42,20,"Dangan darahon nindo digdi sako an ngohod nindong tugang. Ini an magpapatunay na totoo an sinabi nindo asin dai ko kamo gagadanon.” Nag-oyon sinda,"
Genesis,42,21,"asin nag-orolay, “Nagbabayad na kita ngunyan kan ginibo ta sa satong tugang. Nahiling nyato an saiyang kasakitan kan makimaherak siya sato, alagad dai ta siya dinangog. Ngunyan kita man an pinapasakitan.”"
Genesis,42,22,"Nagsabi si Ruben, “Sinabihan ko na kamong dai nindo pagkulogon an aki, alagad habo kamong magdangog. Kaya nagbabayad kita ngunyan kan pagkagadan niya.”"
Genesis,42,23,"Nasabotan ni Jose an gabos nindang sinabi alagad, dai ninda ini aram huli ta nakiolay sinda saiya sa paagi nin interprete."
Genesis,42,24,Binayaan ngona sinda ni Jose asin naghibi. Dangan nagbalik siya sainda saka pinili si Simeon na saiyang ipinagapos sa atubang ninda.
Genesis,42,25,"Nagboot si Jose na panoon nin mais an mga sako kan saiyang mga tugang, asin ibugtak giraray sa sako an kwarta nin lambang saro, patin tawan sinda nin makakakan sa dalan. Sinunod ini gabos."
Genesis,42,26,"Dangan ikinarga kan magturugang sa saindang mga asno an mais na binakal ninda, asin naghale."
Genesis,42,27,"Sa lugar na pinagpahingaloan ninda, binukasan kan saro sa sainda an saiyang sako tanganing pakakanon an saiyang asno, asin nahiling niya an saiyang kwarta sa ibabaw kan mais."
Genesis,42,28,"“Inuli an kwarta ko; uya sa ibabaw kan mais!” an sabi niya sa saiyang mga tugang. Tinakigan sinda asin tarakot na nag-orolay, “Ano ining ginibo nin Dios sa sato?”"
Genesis,42,29,"Pag-abot ninda sa ama nindang si Jacob sa daga nin Canaan, inosip ninda an gabos na nangyari sa sainda. Olay ninda,"
Genesis,42,30,“Tinuyaw kami kan gobernador kan Egipto asin pinagdudahan kaming mga espiya sa saiyang daga.
Genesis,42,31,"Sinimbag mi siya na, ‘Bako kaming mga espiya kundi onestong mga tawo."
Genesis,42,32,Dose kaming magturugang sa ama; an saro ming tugang gadan na asin an ngohod idtoon duman sa Canaan kaiba kan samong ama.’
Genesis,42,33,"Nagsimbag samo an gobernador, ‘Sa paaging ini maaaraman ko kun mga onesto kamo: mawawalat an saro saindo sa kaibahan ko; an iba magpuli na asin darahon an pagkakan sa gutom nindong pamilya."
Genesis,42,34,Ipag-iba nindo digdi sako an saindong ngohod na tugang. Saka ko maaaraman na bako kamong mga espiya kundi onestong mga tawo; dangan ibabalik ko saindo an saindong tugang asin pwede na kamong mag-erok asin magnegosyo digdi.’”
Genesis,42,35,"Kan iula ninda an laog kan saindang sako, nakua ninda an sadiri nindang kwarta; kaya nagkatarakot sinda asin si Jacob na saindang ama."
Genesis,42,36,"Sinabihan sinda ni Jacob, “Gusto nindong mawara an gabos kong aki. Mayo na si Jose; mayo na man si Simeon; asin ngunyan gusto nindong ipag-iba si Benjamin. Ako an nakukulogan!”"
Genesis,42,37,"Sinabihan ni Ruben an saiyang ama, “Kun dai ko ikabalik saimo si Benjamin, pwede mong gadanon an duwa kong aki. Ipaniwala mo siya sako asin ibabalik ko siya saimo.”"
Genesis,42,38,"Alagad nagsimbag si Jacob, “Dai nindo pwedeng ipag-iba an aki ko; huli ta gadan na an tugang niya asin siya na sana an natatada. Tibaad may mangyari saiya sa dalan. Gurang na ako asin an kamondoan na dadarahon nindo sako iyo an magadan sako.”"
Genesis,43,1,Orog na nagin makuri an gutom sa Canaan
Genesis,43,2,"asin kan naubos na kan pamilya ni Jacob an mais na binakal ninda sa Egipto, nagsabi siya sa mga aki niya, “Magduman giraray kamo asin magbakal nin dikit na pagkakan para sato.”"
Genesis,43,3,"Nagsimbag si Juda, “Pinatanidan nanggad kami kan lalaki na dai niya kami aatubangon sagkod na dai mi kaiba an samong tugang."
Genesis,43,4,"Kun paibahon mo samo an samong tugang, maduman kami dangan mabakal nin pagkakan;"
Genesis,43,5,"alagad kun dai mo siya paibahon samo, dai kami maduman, huli ta sinabihan kami kan lalaki na dai niya kami aatubangon sagkod na dai mi kaiba an samong tugang!”"
Genesis,43,6,"Nagsabi si Jacob, “Tano ta tinawan nindo ako nin problema huli sa pagsabi sa lalaki na igwa pa kamo nin sarong tugang?”"
Genesis,43,7,"Nagsimbag sinda, “Pinagparahapot kami kan lalaki manongod samo asin sa samong pamilya, ‘Buhay pa an saindong ama? Igwa pa kamong tugang?’ Kaipuhan simbagon mi an saiyang mga hapot. Paano mi maaaraman na ipapaiba niya samo an samong tugang?”"
Genesis,43,8,"Nagsimbag si Juda sa saiyang ama, “Paibaha na sako an aki dangan maduman na kami tanganing mabuhay kita asin dai magadan sa gutom."
Genesis,43,9,"Iginagarantiya ko an sakong buhay; ako an masimbag para saiya. Kun dai ko siya ikabalik saimo na buhay, ako an basolon mo sagkod pa man."
Genesis,43,10,Duwang balik na kuta an naginibo mi kun dai kita nagparaatraso.”
Genesis,43,11,"Nagsabi si Jacob sainda, “Kun siring an dapat na mangyari, giboha nindo ini: magdara kamo kan pinakamarahay na mga bunga kan daga bilang regalo sa gobernador: dikit na balsamo, dikit na dugos, mga pahamot asin mira, rekado saka almendras."
Genesis,43,12,"Magdara man kamo nin dobleng kantidad, huli ta kaipuhan na iuli nindo an kwartang ibinugtak sa saindong sako. Tibaad nasala sana an pagkalaog duman."
Genesis,43,13,Ipag-iba nindo si Benjamin na saindong tugang asin magpuli tolos kamo.
Genesis,43,14,"Gibohon logod kan Makakamhan na Dios na maherak saindo an lalaki tanganing ibalik niya saindo si Benjamin asin an saro pa nindong tugang. Kun mawawara an sakong mga aki, dai akong magiginibo.”"
Genesis,43,15,Kaya dinara kan magturugang an mga regalo asin an dobleng kantidad nin kwarta; nagduman sinda sa Egipto kaiba si Benjamin. Duman nag-atubang sinda ki Jose.
Genesis,43,16,"Kan mahiling ni Jose si Benjamin na kaibahan ninda, sinabihan niya an oripon na namamahala kan saiyang harong, “Ipag-iba mo an mga lalaking ini sa sakong harong. Kaiba ko sindang makakan ngunyan na odto, kaya magbuno ka nin hayop asin andamon mo.”"
Genesis,43,17,Sinunod kan oripon an pagboot saiya asin ipinag-iba an magturugang sa harong ni Jose.
Genesis,43,18,"Mantang ipinag-iiba sinda sa harong, nagkatarakot sinda asin nagsaboot, “Ipinag-iba kami digdi huli kan kwartang ibinalik sa samong sako. Tibaad bigla ninda kaming salakayon, kuahon an samong mga asno asin gibohon na mga oripon.”"
Genesis,43,19,"Kaya pag-abot ninda sa may pintoan kan harong, sinabihan ninda an sorogoon na namamahala."
Genesis,43,20,“Nagdigdi na kami kaidto sa pagbakal nin pagkakan.
Genesis,43,21,"Kan magkampo kami sa dalan sa samong pagpuli, binukasan mi an samong mga sako dangan nakua kan lambang saro samo an saiyang kwarta sa ibabaw kan mais. Dinara mi giraray an kwarta tanganing ikaoli,"
Genesis,43,22,saka nagdara pa kami nin ibang kwarta tanganing ibakal nin pagkakan. Dai mi aram kun siisay an nagbugtak kan kwarta sa samong sako.”
Genesis,43,23,"Nagsimbag an sorogoon, “Dai kamo mahandal; dai kamo matakot. An saindong Dios, an Dios kan saindong ama, iyo an nagbugtak kan kwarta sa saindong mga sako para saindo. Naresibi ko an saindong kabayadan.” Dangan pinaluwas kan sorogoon si Simeon asin dinara sa sainda."
Genesis,43,24,"Pinadagos kan sorogoon an magturugang sa harong ni Jose; tinawan niya sinda nin tubig tanganing maghanaw kan saindang bitis, dangan pinakakan an saindang mga asno."
Genesis,43,25,"Inandam kan magturugang an mga regalo na itatao ninda ki Jose pag-abot niya sa odto, huli ta nasabihan sindang kaiba niya sinda sa pagkakan."
Genesis,43,26,"Pag-abot ni Jose sa harong, itinao ninda saiya an mga regalo asin nagdarapa sinda sa atubang niya sa paggalang."
Genesis,43,27,"Kinomusta ni Jose an magturugang dangan hinapot, “Sinabi nindong gurang na an saindong ama, komusta siya? Buhay pa siya?”"
Genesis,43,28,"Nagsimbag sinda, “Buhay pa siya asin marahay an kamugtakan.” Dangan nagruluhod sinda sa saiyang atubang."
Genesis,43,29,"Kan mahiling ni Jose an saiyang tugang na si Benjamin, nagsabi siya, “Iyo ini an ngohod nindong tugang na sinabi nindo sako? Mapasaimo an bendisyon nin Dios, aki ko.”"
Genesis,43,30,"Dangan binayaan ni Jose an mga tugang niya, huli ta dai niya mapugolan an luha niya kan mahiling niya si Benjamin. Kaya naglaog siya sa saiyang kwarto asin duman naghibi."
Genesis,43,31,"Pakatapos niyang maghugas kan saiyang lalawogon, nagbalik siya asin pinakosog an saiyang boot, dangan nagsabi, “Andamon an lamesa.”"
Genesis,43,32,Pinuwestohan si Jose sa sarong lamesa asin an mga tugang niya sa saro pang lamesa. An mga Egipcio na nagkakakan duman suhay man na pinuwestohan huli ta dai ninda maaako na makahampang sa pagkakan an mga Hebreyo.
Genesis,43,33,"Nagturukaw sa atubangan ni Jose an magturugang sosog sa saindang pagkamundag, magpoon sa matua sagkod sa ngohod. Kan mareparo ninda kun paano sinda pinatukaw, ngaralas sindang naghirilingan."
Genesis,43,34,Dinarahan sinda nin pagkakan hale sa lamesa ni Jose asin si Benjamin dinarahan nin pagkakan na limang beses kadakul ki sa ibang tugang niya. Nagkakan sinda asin nag-inom sa kaibahan ni Jose sagkod na naburat sinda.
Genesis,44,1,"Pinagbotan ni Jose an sorogoon na pinaniwalaan niya kan saiyang harong, “Panoa nin pagkakan an mga sako kan mga lalaking ini, sagkod na kaya pa nindang darahon asin ilaog mo sa mga sako, sa ibabaw kan mais, an kwartang ibinayad kan lambang saro."
Genesis,44,2,"An sakuyang kalis ipaibabaw mo sa mais, sa laog kan sako kan ngohod nindang tugang, kaiba kan saiyang kwarta.” Sinunod kan sorogoon an sinabi saiya."
Genesis,44,3,"Pagkaagang amay, pinahale na an magturugang kaiba an saindang mga asno."
Genesis,44,4,"Dai pa sinda nakakaharayo sa syudad, sinabihan ni Jose an pinaniwalaan niyang sorogoon, “Lamaga an mga lalaking idto. Kun maabotan mo na sinda, hapoton mo, ‘Tano ta binalosan nindo nin maraot an marahay na gibo?"
Genesis,44,5,Tano ta hinabon nindo an platang kalis kan sakong kagurangnan? An kalis na idto an saiyang iniinoman asin ginagamit sa paghula. Grabe an saindong naginibong pagkakasala!’”
Genesis,44,6,"Kan maabotan kan sorogoon an magturugang, sinabi niya an mga tataramon na idto."
Genesis,44,7,"Nagsimbag sinda, “Ano an boot mong sabihon? Minasumpa kami na dai mi ginibo an siring."
Genesis,44,8,Aram mong ibinalik mi ngani hale pa sa Canaan an kwartang nakua mi sa samong sako. Tano ta maghabon kami nin plata o bulawan sa harong kan saimong kagurangnan?
Genesis,44,9,"Kun siisay man samo an makuahan kan kalis na sinabi mo gagadanon, asin kami gabos magigin mga oripon kan kagurangnan mo.”"
Genesis,44,10,"Nagsimbag an oripon, “Oyon ako sa sinabi nindo, alagad an makuahan sana kan kalis an sakong magigin oripon; libre an iba.”"
Genesis,44,11,Hidali nindang ibinaba an saindang mga sako asin binukasan.
Genesis,44,12,"Saro-sarong siniyasat kan oripon ni Jose an mga sako magpoon sa sako kan matua sagkod sa sako kan ngohod, asin nakua niya an kalis sa sako ni Benjamin."
Genesis,44,13,"Sa kamondoan kan magturugang, ginirisi ninda an saindang gubing, dangan ikinarga sa mga asno an saindang dara asin nagbalik sa syudad."
Genesis,44,14,"Kan magduman sa harong ni Jose si Juda kaiba an saiyang mga tugang, inabotan pa ninda siya duman. Nagdarapa sinda sa atubang niya."
Genesis,44,15,"Nagsabi si Jose, “Ano ining ginibo nindo? Dai nindo aram na an tawong arog sako pwedeng makahula kan saindong ginibo?”"
Genesis,44,16,"Nagsimbag si Juda, “Ano pa an samong masasabi saimo, kagurangnan? Paano mi sasabihon na mayo kaming sala? Ipinahiling nin Dios an samong kasalan. Oripon mo na kami gabos, bako sana an nakuahan kan kalis.”"
Genesis,44,17,"Nagsabi si Jose, “Dai ko magigibo iyan! Idto sanang nakuahan kan sakuyang kalis an sakong magigin oripon asin an iba saindo makakapuli na sa saindong ama.”"
Genesis,44,18,"Nagdolok si Juda ki Jose asin nagsabi, “Kagurangnan, tugote akong magpaliwanag; dai ka maanggot sako huli ta garong ika man sana an hade."
Genesis,44,19,"Kagurangnan, hinapot mo kami kun igwa pa kaming ama o ibang tugang"
Genesis,44,20,"dangan sinimbag mi ika nin, ‘Igwa pa kami nin ama na gurang na asin nin sarong tugang na namundag saiya kan siya gurang na. Gadan na an tugang kan ngohod mi, asin siya na sana an buhay sa mga aki kan saiyang ina; namomotan siya nin marahay kan saiyang ama.’"
Genesis,44,21,Sinabihan mo kaming ipag-iba mi siya digdi tanganing mahiling mo.
Genesis,44,22,"Sinabi ming dai niya pwedeng bayaan an saiyang ama; kun gibohon niya iyan, magagadan an saiyang ama."
Genesis,44,23,"Dangan nagsabi ka, ‘Dai na kamo makakaatubang sako sagkod na dai nindo kaiba an tugang nindo.’"
Genesis,44,24,"“Kan magpuli na kami sa samong ama, inosipan mi siya kan sinabi mo."
Genesis,44,25,"Dai nahaloy, pinabalik niya kami digdi tanganing magbakal nin dikit na pagkakan."
Genesis,44,26,"Nagsimbag kami, ‘Dai kami malakaw; dai man sana kami makakaatubang sa lalaki kun dai mi kaiba an samong ngohod na tugang. Maduman kami kun kaiba mi an ngohod ming tugang.’"
Genesis,44,27,"Sinabihan kami kan samong ama, ‘Aram nindo na duwa sana an inaki kan agom kong si Rachel."
Genesis,44,28,Gadan na an saro sainda; ginadan siya kan mga lalaw na hayop asin dai ko na siya nahiling poon na maghale siya.
Genesis,44,29,"Kun darahon pa nindo an sarong ini ngunyan dangan may maraot na mangyari saiya, an kamondoan na dadarahon nindo sako iyo an magadan sako, orog pa na gurang na ako nin marahay.’"
Genesis,44,30,"“Kaya, kagurangnan,” an padagos ni Juda, “kun ako magpuli sa sakong ama na dai kaiba an aki, sa oras na dai siya mahiling kan sakong ama, magagadan siya. Yaon sa buhay kan aki an buhay kan samong ama, asin huli ta gurang na siyang marahay, an kamondoan na dadarahon mi saiya iyo an magadan saiya."
Genesis,44,31,"“Kaya, kagurangnan,” an padagos ni Juda, “kun ako magpuli sa sakong ama na dai kaiba an aki, sa oras na dai siya mahiling kan sakong ama, magagadan siya. Yaon sa buhay kan aki an buhay kan samong ama, asin huli ta gurang na siyang marahay, an kamondoan na dadarahon mi saiya iyo an magadan saiya."
Genesis,44,32,"Laen pa kaiyan, iginarantiya ko sa sakong ama an sakong buhay para sa aki. Sinabihan ko siya na kun dai ko ikabalik saiya an aki, ako an saiyang basolon sagkod pa man."
Genesis,44,33,"Kaya, kagurangnan, ako na sana an gibohon mong oripon embes na an aki; tugotan mo siyang magpuli kaiba kan saiyang mga tugang."
Genesis,44,34,Huli ta paano ako makakapuli sa sakong ama kun dai ko kaiba an aki? Dai ko kayang hilingon an kamondoan na titioson kan sakong ama.”
Genesis,45,1,"Dai na napugolan ni Jose an saiyang sadiri sa atubang kan saiyang mga oripon, kaya pinaluwas niya an mga ini sa kwarto. Mayong nawalat duman kan magpamidbid siya sa saiyang mga tugang."
Genesis,45,2,"Nagtangis siya nin makosog, kaya nadangog ini kan mga Egipcio saka ibinareta sa hade."
Genesis,45,3,"Sinabihan ni Jose an saiyang mga tugang, “Ako si Jose. Buhay pa an sakong ama?” Alagad kan madangog ini kan saiyang mga tugang, nagkatarakot sinda kaya dai nakasimbag."
Genesis,45,4,"Dangan nagsabi si Jose, “Magrani kamo sako.” Nagdolok sinda ki Jose asin sinabihan, “Ako an tugang nindong si Jose na ipinabakal nindo sa Egipto."
Genesis,45,5,Alagad dai kamo magmondo o magbasol kan saindong sadiri na ipinabakal nindo ako digdi. Enot akong ipinadara nin Dios ki sa saindo tanganing ikaligtas an dakul na buhay.
Genesis,45,6,Ikaduwang taon pa sana ini kan grabeng gutom sa daga; limang taon pa nin pagtios an maabot na mayo nin pag-aarado o pag-aani.
Genesis,45,7,"Enot akong ipinadara nin Dios ki sa saindo tanganing iligtas kamo sa makangalas na paaging ini, asin buhayon kamo sagkod an saindong kapagarakian."
Genesis,45,8,"Kaya bakong kamo an nagpadara sako digdi, kundi an Dios. Ginibo niya akong ikaduwa sa kapangyarihan sa hade asin parapamahala kan bilog na daga niya; ako an nagpapalakaw kan Egipto."
Genesis,45,9,“Kaya maghidali kamo sa pagpuli sa sakong ama asin sabihan nindo siyang ini an sinabi kan saiyang aking si Jose: ‘Ginibo ako nin Dios na magin parapamahala kan bilog na Egipto; maghidali ka sa pagdigdi sako.
Genesis,45,10,"Mag-erok ka sa rehiyon kan Goshen, harani sako, ika, an saimong kaakian saka mga makoapo, an saimong mga karnero, kanding asin baka, patin an gabos mong pagsadiri."
Genesis,45,11,"Kun nasa Goshen ka na, maaataman taka. Lima pang taon an grabeng gutom; habo kong magutom kamo—ika, an saimong pamilya saka an saimong mga hayop.’”"
Genesis,45,12,"Nagsabi pa si Jose, “Ngunyan nahihiling nindo, asin nahihiling mo man, Benjamin, na ako mananggad si Jose."
Genesis,45,13,Ibareta nindo sa sakong ama kun siisay ako sa Egipto. Isabi nindo saiya an saindong nahiling dangan maghidali kamo asin ipag-iba nindo siya digdi.”
Genesis,45,14,Kinugos niya an saiyang tugang na si Benjamin asin naghibi; naghibi man si Benjamin mantang kugos ni Jose.
Genesis,45,15,"Mantang naghihibi, kinugos man niya asin hinadokan an saiyang mga tugang. Pakatapos kaini, saka pa sana nakiolay ki Jose an saiyang mga tugang."
Genesis,45,16,"Kan makaabot sa palasyo an bareta na nag-abot an mga tugang ni Jose, naogma an hade dangan an saiyang mga opisyal."
Genesis,45,17,"Nagboot an hade ki Jose, “Sabihi an saimong mga tugang na kargahan nin pagkakan an saindang mga hayop dangan magbalik sa Canaan."
Genesis,45,18,"Ipakua mo sainda an saindong ama asin an saindang mga pamilya dangan magbalik digdi. Itatao ko sainda an pinakamarahay na daga sa Egipto, na matao sainda nin labi pa kan saindang pangangaipo."
Genesis,45,19,"Sabihi man sinda na magdara nin mga lunadan hale digdi sa Egipto para sa saindang mga agom saka saradit na mga aki, asin ipag-iba ninda digdi an saindong ama."
Genesis,45,20,Dai sinda dapat mahadit na bayaan duman an saindang mga pagsadiri huli ta mapapasainda an pinakamarahay na daga sa bilog na Egipto.”
Genesis,45,21,"Sinunod kan mga aki ni Jacob an sinabi sainda. Tinawan sinda ni Jose nin mga lunadan sagkod pagkakan para sa saindang paglakaw, siring sa ipinagboot kan hade."
Genesis,45,22,"Tinawan man sinda ni Jose nin sanglean na gubing, alagad tinawan niya si Benjamin nin tres syentos na pedasong plata saka limang sanglean na gubing."
Genesis,45,23,"Pinadarahan man ni Jose an saiyang ama nin sampolong asno na kargado nin mga pinakamarahay na mababakal sa Egipto asin sampolong asno na kargado nin mais, tinapay saka iba pang pagkakan para sa saindang paglakaw."
Genesis,45,24,"Dinespedir ni Jose an saiyang mga tugang asin kan mahale na an mga ini, sinabihan niya sinda, “Dai kamo mag-iriwal sa dalan.”"
Genesis,45,25,Naghale sinda sa Egipto asin nagpuli sa saindang ama na si Jacob sa Canaan.
Genesis,45,26,“Buhay pa si Jose!” an sabi ninda sa saindang ama. “Siya an nagpapalakaw kan bilog na Egipto!” Nabigla si Jacob asin dai siya nagtubod sainda.
Genesis,45,27,"Alagad kan osipan ninda siya kan sinabi ni Jose, asin kan mahiling an mga lunadan na madara saiya sa Egipto, nagtubod siya."
Genesis,45,28,"Nagsabi si Jacob, “Buhay pa an aki kong si Jose! Dai na akong mahahagad pa! Kaipuhan magduman ako asin hilingon siya bago ako magadan.”"
Genesis,46,1,"Kaya dara an gabos niyang pagsadiri, nagduman sa Beer-sheba si Jacob asin nagdolot nin mga atang sa Dios nin saiyang ama na si Isaac."
Genesis,46,2,"Pagkabanggi, inapod siya nin Dios sa sarong bisyon, “Jacob, Jacob!” “Uya ako,” an simbag niya."
Genesis,46,3,"Nagtaram an Dios saiya, “Ako an Dios, an Dios kan saimong ama. Dai ka matakot na magduman sa Egipto; gigibohon takang sarong dakulang nasyon duman."
Genesis,46,4,"Iibahan taka pasiring sa Egipto, asin ibabalik ko sa dagang ini an saimong kapagarakian. Masasakaibahan mo si Jose sa oras kan saimong pagkagadan.”"
Genesis,46,5,"Dangan naghale si Jacob sa Beer-sheba. Siya, an saiyang mga makoapo saka an mga agom kan mga aki niya pinalunad kan saiyang mga aki sa mga lunadan na padara kan hade."
Genesis,46,6,Dinara ninda sa Egipto an mga hayop sagkod an mga rogaring na napasainda duman sa Canaan. Ipinag-iba ni Jacob an gabos niyang kapagarakian:
Genesis,46,7,"an saiyang mga aking lalaki saka mga makoapong lalaki, an saiyang mga aking babae saka mga makoapong babae."
Genesis,46,8,An pamilya ni Jacob na kaiba niyang nagpasiring sa Egipto iyo an matua niyang aking si Ruben
Genesis,46,9,"sagkod an mga aki kaining lalaki na si Hanok, Pallu, Hezron, asin Carmi."
Genesis,46,10,"Si Simeon sagkod an mga aki kaining lalaki na si Jemuel, Jamin, Ohad, Jakin, Zohar, asin Shaul na aki nin sarong Cananea."
Genesis,46,11,"Si Levi sagkod an mga aki kaining lalaki na si Gerson, Kohat, asin Merari."
Genesis,46,12,"Si Juda sagkod an mga aki kaining lalaki na si Shela, Perez, asin Zera. (Si Er saka si Onan nagkagaradan sa Canaan.) An mga aki ni Perez na si Hezron asin si Hamul."
Genesis,46,13,"Si Issakar sagkod an mga aki kaining lalaki na si Tola, Pua, Jasub, asin Simron."
Genesis,46,14,"Si Zabulon sagkod an mga aki kaining lalaki na si Sered, Elon, asin Jaleel."
Genesis,46,15,Ini an mga nagin aki ni Jacob ki Lea duman sa Mesopotamia; dai digdi kabilang an aki niyang babae na si Dina. Treynta y tres an bilang kan kapagarakian ni Jacob ki Lea.
Genesis,46,16,"Si Gad sagkod an mga aki kaining lalaki na si Zefon, Haggi, Suni, Ezbon, Eri, Arod, asin Areli."
Genesis,46,17,"Si Aser sagkod an mga aki kaining lalaki na si Imna, Isva, Isvi, Beria, asin an tugang nindang babae na si Sera. An mga aki ni Beria na si Heber asin Malkiel."
Genesis,46,18,"Dyes y seis an bilang kan kapagarakian ni Jacob ki Zilpa, an oripon na babaeng itinao ni Laban sa aki niyang si Lea."
Genesis,46,19,An mga aki ni Rachel na agom ni Jacob: si Jose asin si Benjamin.
Genesis,46,20,"An mga aki ni Jose sa Egipto: si Manases asin si Efraim. An mga ini iyo an mga aki ni Jose ki Asenat, an aking babae ni Potifera na sarong padi sa On."
Genesis,46,21,"An mga aki ni Benjamin na si Bela, Beker, Asbel, Gera, Naaman, Ehi, Ros, Muppim, Huppim, asin Ard."
Genesis,46,22,Katorse an bilang kan kapagarakian ni Jacob ki Rachel.
Genesis,46,23,Si Dan asin an aki kaining lalaki na si Husim.
Genesis,46,24,"Si Neftali asin an mga aki kaining lalaki na si Jazeel, Guni, Jezer, asin Sillem."
Genesis,46,25,"Pito an bilang kan kapagarakian ni Jacob ki Bilha, an oripon na babaeng itinao ni Laban sa aki niyang si Rachel."
Genesis,46,26,Sesenta y seis an bilang kan mga aki asin makoapo ni Jacob na nagpasiring sa Egipto; dai digdi kabilang an mga agom kan saiyang mga aking lalaki.
Genesis,46,27,"Duwa an nagin aki ni Jose sa Egipto, kaya setenta an nagin bilang kan gabos na kapagarakian ni Jacob sa Egipto."
Genesis,46,28,Pinaenot ni Jacob si Juda tanganing sabihan si Jose na sabaton siya sa Goshen; dangan nakaabot sinda sa Goshen.
Genesis,46,29,"Nagsakay si Jose sa saiyang karwahe asin sinabat an saiyang ama sa Goshen. Kan magkahilingan sinda, kinugos ni Jose an saiyang ama asin nagparahibi."
Genesis,46,30,"Nagsabi si Jacob ki Jose, “Ngunyan na nahiling taka asin naaraman na buhay pa, andam na akong magadan.”"
Genesis,46,31,"Sinabihan ni Jose an saiyang mga tugang saka an iba pang pag-iriba, “Maduman ako sa hade tanganing sabihan siya na nag-abot na an sakong mga tugang asin an gabos na pamilya kan sakong ama na dating nag-erok sa Canaan."
Genesis,46,32,Sasabihan ko siya na mga pastor kamo asin mga paraataman nin mga hayop; na dinara nindo an saindong mga hayop sagkod an gabos nindong mga pagsadiri.
Genesis,46,33,"Kun apodon kamo kan hade asin hapoton kun ano an saindong trabaho,"
Genesis,46,34,"dai nanggad kamo malingaw na magsabi saiya na mga pastor kamo nin mga hayop sa bilog nindong pagkabuhay, siring kan trabaho kan saindong mga ginikanan. Huli kaini, tutugotan niya kamong mag-erok sa rehiyon nin Goshen.” Sinabi ini ni Jose huli ta dai nakikilabot an mga Egipcio sa mga pastor nin hayop."
Genesis,47,1,"Kaya ipinag-iba ni Jose an lima sa saiyang mga tugang asin nagduman sinda sa hade. Nagsabi siya sa hade, “Nag-abot na hale sa Canaan an sakong ama asin an sakong mga tugang. Dara ninda an saindang mga hayop sagkod an gabos nindang pagsadiri. Idtoon sinda ngunyan sa rehiyon nin Goshen.”"
Genesis,47,2,Dangan ipinamidbid niya sa hade an lima niyang tugang.
Genesis,47,3,"Naghapot an hade sainda, “Ano an saindong mga trabaho?” Nagsimbag sinda, “Mga pastor kami siring kan samong mga ginikanan."
Genesis,47,4,"Nagdigdi kami tanganing makihimanwa sa dagang ini, huli ta makuri an gutom sa Canaan asin mayo nin masasabsab duman an samong mga hayop. Nakikimaherak kami na tugotan mong mag-erok kami sa rehiyon nin Goshen.”"
Genesis,47,5,"Sinabihan kan hade si Jose, “Ngunyan na nag-abot na an saimong ama saka mga tugang,"
Genesis,47,6,"yaon an bilog na daga kan Egipto na pagpipilian mo. Duman mo sinda paerokon sa rehiyon nin Goshen, an pinakamarahay na parte kan daga. Kun igwa sa saindang marahay na magpastor, gibohon mo siyang parapamahala kan sakong mga hayop.”"
Genesis,47,7,Dangan dinara ni Jose an saiyang ama asin ipinamidbid sa hade. Benendisyonan ni Jacob an hade.
Genesis,47,8,"Naghapot an hade, “Pira na an edad mo?”"
Genesis,47,9,"Nagsimbag si Jacob, “An mga taon nin sakong pakikihimanwa uminabot na sa syento treynta. Kadikit asin masakit an mga taon na iyan, bakong arog kan halawig na panahon nin pakikihimanwa kan sakong mga ginikanan.”"
Genesis,47,10,Benendisyonan giraray ni Jacob an hade bago siya naghale.
Genesis,47,11,"Dangan pinaerok ni Jose sa Egipto an saiyang ama saka an saiyang mga tugang; tinawan niya sinda kan pinakamarahay na daga na harani sa syudad nin Rameses, siring sa ipinagboot kan hade."
Genesis,47,12,"Tinawan man ni Jose nin pagkakan an saiyang ama, an saiyang mga tugang saka an iba pang myembro kan pamilya kan saiyang ama sagkod an pinakaaki sainda."
Genesis,47,13,Mayo nin pagkakan sa gabos na lugar huli ta makuri an gutom minsan saen. Pinanruluya an mga Egipcio asin mga Cananeo huli sa gutom.
Genesis,47,14,Tinipon ni Jose an kwartang kabakalan kan mais dangan dinara sa palasyo.
Genesis,47,15,"Kan maubos na an kwarta kan bilog na Egipto asin Canaan, nagdolok ki Jose an mga Egipcio asin nagsabi, “Tawe man kami nin pagkakan! Hare man kami pagpabayaeng magadan! Gumibo ka nin paagi! Ubos na an samong kwarta.”"
Genesis,47,16,"Nagsimbag si Jose, “Daraha nindo sako an saindong mga hayop asin riribayan ko iyan nin pagkakan kun ubos na an saindong kwarta.”"
Genesis,47,17,"Kaya dinara kan mga tawo ki Jose an saindang mga hayop asin tinawan niya sinda kan karibay na pagkakan. Kan taon na iyan, an mga tawo tinawan ni Jose nin pagkakan karibay kan saindang mga hayop."
Genesis,47,18,"Kan sunod na taon, nagduman ki Jose an mga tawo asin nagsabi, “Dai mi tatagoon saimo, kagurangnan, an katotoohan na mayo na kaming mga kwarta asin napasaimo na an samong mga hayop. Mayo na nin natatada sa samo na pwede ming itao saimo kundi an samong mga hawak asin an samong mga daga."
Genesis,47,19,Hare man kami pabayaeng magadan. Gumibo ka nin paagi! Hare pagtugot na magin sarong desyerto an samong mga daga. Ribaya kami asin an samong mga oma nin pagkakan. Kami na an magigin mga oripon kan hade asin siya na an magigin kagsadiri kan samong mga oma. Alagad tawe kami nin mais tanganing mabuhay kami asin tawe man kami nin banhi na itatanom sa samong mga oma.”
Genesis,47,20,Kaya binakal ni Jose an gabos na daga sa Egipto para sa hade. Napiritan an gabos na Egipcio na ipabakal an saindang daga huli kan makuring gutom. Kaya an gabos na daga nagin pagsadiri kan hade.
Genesis,47,21,Ginibong oripon ni Jose an gabos na tawo sa Egipto magpoon sa sarong poro kaini sagkod sa ibong na poro.
Genesis,47,22,An daga sana kan mga padi an dai binakal ni Jose. Dai kaipuhan na ipabakal kan mga padi an saindang daga huli ta igwa sinda nin permanenteng kahirasan nin pagkakan hale sa hade.
Genesis,47,23,"Sinabihan ni Jose an mga tawo, “Ngunyan na aldaw, binakal ko na kamo asin an saindong mga daga para sa hade. Uya an banhi; itanom nindo."
Genesis,47,24,"Sa tig-anihan, itatao nindo an ikalimang parte kan ani sa hade. An natadang apat na parte, gibohon nindong banhi para sa saindong oma asin pagkakan nindo sagkod kan saindong pamilya.”"
Genesis,47,25,"Nagsimbag sinda, “Ilinigtas mo an samong buhay; nagin marahayon ka samo, kagurangnan, kaya magigin oripon kami kan hade.”"
Genesis,47,26,Kaya ginibo ni Jose na sarong pagboot sa daga nin Egipto na an ikalimang parte kan ani itatao sa hade. Sagkod ngunyan sinusunod pa an pagboot na ini. An mga daga sana kan mga padi an dai nasadirihan kan hade.
Genesis,47,27,"Nag-erok an mga Israelita sa Egipto, sa rehiyon nin Goshen; nagyaman asin nagdakul sinda duman."
Genesis,47,28,"Nag-erok si Jacob sa Egipto sa laog nin dyes y syeteng taon, sagkod na makaabot siya sa edad na syento kwarenta y syete."
Genesis,47,29,"Kan madali na siyang magadan, inapod niya an aki niyang si Jose asin sinabihan, “Ibugtak mo an saimong kamot sa pagultanan kan sakong mga hita asin magsumpa ka na dai mo ako ilulubong sa Egipto."
Genesis,47,30,"Gusto kong iluwas mo ako sa Egipto asin ilubong sa lulubngan kan sakong mga magurang.” Nagsimbag si Jose, “Kukuyogon ko an sinabi mo.”"
Genesis,47,31,"Nagsabi si Jacob, “Magsumpa ka na kukuyogon mo ini.” Nagsumpa si Jose, dangan nagduko si Jacob sa may pamayohan kan saiyang higdaan."
Genesis,48,1,"Dai nahaloy, naosipan si Jose na naghehelang an saiyang ama. Kaya ipinag-iba niya an duwa niyang aki na si Manases saka si Efraim, asin dinalaw ninda si Jacob."
Genesis,48,2,"Kan maaraman ni Jacob na nagsongko saiya an aki niyang si Jose, nagpirit siyang magtukaw sa higdaan."
Genesis,48,3,"Sinabihan ni Jacob si Jose, “Nagpahiling sako an Makakamhan na Dios duman sa Luz, sa daga nin Canaan asin benendisyonan ako."
Genesis,48,4,"Sinabihan niya akong, ‘Tatawan taka nin dakul na aki tanganing magin dakul na nasyon an saimong mga kapagarakian; itatao ko sa sainda an dagang ini bilang sadiri ninda sagkod pa man.’”"
Genesis,48,5,"Nagpadagos si Jacob, “Jose, an duwa mong aking namundag digdi sa Egipto bago ako nagdigdi, sadiri ko; mga aki ko si Efraim saka si Manases, siring na mga aki ko si Ruben asin si Simeon."
Genesis,48,6,"Kun magkaaki ka pa, sinda bako nang sadiri ko, kaya an saindang mamanahon mapapasainda huli ki Efraim asin ki Manases."
Genesis,48,7,"Ginigibo ko ini huli ki Rachel na saimong ina. Kan maghale ako sa Mesopotamia, nagadan si Rachel duman sa daga nin Canaan harani sa Efrat. Ipinagmondo ko nin marahay an saiyang kagadanan. Duman ko siya ilinubong sa tampi kan dalan pasiring sa Efrat.” (An lugar na ini midbid ngunyan sa ngaran na Betlehem.)"
Genesis,48,8,"Kan mahiling ni Jacob an duwang aki ni Jose, naghapot siya, “Siisay an mga aking ini?”"
Genesis,48,9,"Nagsimbag si Jose, “Sinda an sakong mga aki na itinao nin Dios sako digdi sa Egipto.” Nagsabi si Jacob, “Irani mo sinda sako tanganing mabendisyonan ko.”"
Genesis,48,10,Maluya na an paghiling ni Jacob huli kan saiyang edad asin dai na siya nakakamaan nin marahay. Irinani saiya ni Jose an mga aki asin an mga ini saiyang kinugos saka hinadokan.
Genesis,48,11,"Sinabihan ni Jacob si Jose, “Dai ako naghohona na mahiling ko pa ika alagad itinugot nin Dios na mahiling ko giraray ika sagkod an saimong mga aki.”"
Genesis,48,12,Dangan hinale ni Jose an mga aki sa pagkakatukaw ninda sa tabay ni Jacob asin nagdapa siya sa atubang ni Jacob.
Genesis,48,13,Ibinugtak ni Jose si Efraim sa wala ni Jacob asin si Manases sa too.
Genesis,48,14,"Alagad pinagkrus ni Jacob an saiyang mga kamot, asin ibinabaw an too niyang kamot sa payo ni Efraim, an mas aki sa duwa, asin an wala niyang kamot sa ibabaw kan payo ni Manases, an matua."
Genesis,48,15,Dangan benendisyonan niya si Jose: “Bendisyonan logod an mga aking ini nin Dios na pinaglingkodan kan sakong mga magurang na si Abraham asin si Isaac! Bendisyonan logod an mga aking ini nin Dios na nangenot sako sagkod ngunyan!
Genesis,48,16,"Bendisyonan logod an mga aking ini kan anghel na nagligtas sako sa gabos na maraot! Huli sa mga aking ini, mabuhay logod an sakong ngaran asin an ngaran kan sakong mga magurang na si Abraham asin si Isaac! Magkaigwa logod sinda nin dakul na aki, asin dakul na kapagarakian!”"
Genesis,48,17,Nagraot an boot ni Jose kan mahiling niyang ibinabaw ni Jacob an toong kamot sa payo ni Efraim; kaya kinua niya an kamot kan saiyang ama tanganing ibabaw sa payo ni Manases.
Genesis,48,18,"Nagsabi si Jose sa saiyang ama, “Bakong arog kaiyan, ama ko. Iyo ini an matua; sa saiyang payo mo ibugtak an too mong kamot.”"
Genesis,48,19,"Alagad nagsayuma an saiyang ama, na nagsabing, “Aram ko, aki ko, aram ko. Magigin sarong dakulang banwaan man si Manases. Alagad orog na magigin dakula an ngohod niyang tugang, asin an saiyang mga kapagarakian magigin dakulang mga nasyon.”"
Genesis,48,20,"Kaya kan aldaw na idto, benendisyonan niya sinda na nagsabi, “Gagamiton kan mga Israelita an saindong mga ngaran kun sinda mabendisyon. Masabi sinda, ‘Gibohon ka logod nin Dios siring ki Efraim saka ki Manases.’” Sa paaging ini pinaenot ni Jacob si Efraim ki Manases."
Genesis,48,21,"Dangan nagsabi si Jacob, “Jose, madali na akong magadan, alagad iibahan ka nin Dios asin ibabalik ka niya sa daga kan saimong mga ginikanan."
Genesis,48,22,"Itatao ko saimo, asin bako sa mga tugang mo, an Shekem, an matubang na daga na sakong kinua sa mga Amoreo sa paagi kan sakong espada asin pana.”"
Genesis,49,1,"Inapod ni Jacob an saiyang mga aki dangan sinabihan, “Madya kamo sa palibot ko, asin sasabihon ko an mangyayari sa saindo sa maabot na aldaw:"
Genesis,49,2,"“Madya kamo asin paghimate, mga aki ni Jacob. Dangoga nindo an saindong amang si Israel."
Genesis,49,3,"“Ika Ruben, an sakong matua, an sakong kosog, An enot na bunga kan sakong pagkalalaki, Pinakamapaabaw-abaw asin pinakamakosog sa gabos kong aki."
Genesis,49,4,"Garo ka sarong anggot na baha, Alagad bakong ika an pinakamahalaga, Huli ta dinorogan mo an sakong kasaroan Asin dinigtaan mo an higdaan kan saimong ama."
Genesis,49,5,“Magtugang si Simeon asin si Levi. Ginamit ninda an saindang armas sa paggibo nin kadahasan.
Genesis,49,6,"Dai ako masabay sa saindang mga sekretong orolay, Dai man ako maiba sa saindang pagtiripon, Huli ta sa kaanggotan, nanggadan sinda nin tawo Asin sa kakalwagan, pinilayan ninda an mga toro."
Genesis,49,7,"Sumpaon logod an saindang kaanggotan, huli ta grabe nin marahay, Asin an saindang labi-labing kaanggotan, huli ta sobra an kakurihan. Iwawarak ko sinda sa bilog na daga nin Israel, Sa kaibahan kan mga tawo na nag-eerok diyan."
Genesis,49,8,"“Juda, oomawon ka kan saimong mga tugang. Kakapotan mo sa liog an saimong mga kaiwal. Maduko kan saindang payo an saimong mga tugang."
Genesis,49,9,"Si Juda arog sa sarong leon, Ginagadan niya an saiyang biktima dangan minapuli sa saiyang lungib, Minaunat kan saiyang lawas asin minahigda. Mayong nangangahas na magpukaw saiya."
Genesis,49,10,"Dai mahahale an setro ki Juda, Asin sa mga kapagarakian niya, Sagkod na umabot an kagsadiri kaiyan Asin sa saiya makuyog an mga banwaan."
Genesis,49,11,"An ogbon nin saiyang asno iginagakod niya sa poon nin ubas, Sa pinakamarahay na poon nin ubas. Linalabahan niya an saiyang gubing sa arak, an saiyang bado sa dugo nin ubas."
Genesis,49,12,"Mapupula an saiyang mga mata sa arak na ininom, Maputi an saiyang mga ngipon sa gatas na ininom."
Genesis,49,13,"“Maerok sa tampi kan dagat si Zabulon, Mga barko sa saiyang baybayon madoong. An saiyang teritoryo makakaabot sa Sidon."
Genesis,49,14,“Si Issakar sarong sutil na asno Na minaunat sa irarom kan saiyang kamadero.
Genesis,49,15,"Kan mahiling niya na marahay an pahingaloan Asin na nakakawili an daga, Tinios niya an magabat na pasan, Asin nagtrabaho bilang oripon."
Genesis,49,16,“Si Dan an maghuhukom kan saiyang banwaan Bilang saro sa mga tribu nin Israel.
Genesis,49,17,"Siya sarong halas sa gilid kan dalan, Sarong makamandag na halas sa may agihan, Na minakagat kan bool kan kabayo, Tanganing mahulog an lunad kaiyan."
Genesis,49,18,"“O Kagurangnan , halat ko an saimong kaligtasan."
Genesis,49,19,"“Sasalakayon si Gad kan grupo nin mga tulisan, Alagad mabirik siya asin lalamagon sinda."
Genesis,49,20,“An daga ni Aser matao nin pagkakan. Siya an matao nin pagkakan na maninigo sa hade.
Genesis,49,21,"“Sarong usa si Neftali, na talingkas na nagdadalagan, Na nagtatao nin magagayon na ogbon."
Genesis,49,22,"“Sarong mabinungang sanga si Jose, Sarong mabinungang sanga sa may burabod."
Genesis,49,23,Mangirhat siyang sinasalakay kan saiyang mga kaiwal Asin linalamag siya ninda kan saindang mga pana.
Genesis,49,24,"Alagad nagin masarig an saiyang pana; Pinakosog an saiyang braso Kan kapangyarihan kan Makakamhan na Dios ni Jacob, Kan Pastor, an Gapo nin Israel."
Genesis,49,25,"An Dios nin saimong ama iyo an nagtatabang saimo An Makakamhan na Dios an nagbebendisyon saimo; Mga bendisyon nin uran hale sa itaas, Asin nin katubigan sa irarom nin daga, Bendisyon nin mga hayop saka nin mga aki."
Genesis,49,26,"An mga bendisyon kan saimong ama orog pa ki sa bendisyon Na inako kan saiyang mga magurang, Orog pa ki sa mga biyaya kan daing tapos na kabubuldan. Ining mga bendisyon mamugtak logod sa payo ni Jose, Sa angog kan pinalaen sa saiyang mga tugang."
Genesis,49,27,"“Arog sa sarong gutom na lobo si Benjamin, Na aldaw-banggi daing ontok sa paggadan asin sa pagkakan.”"
Genesis,49,28,"Iyo ini an doseng tribu nin Israel, asin iyo ini an sinabi kan saindang ama kan bendisyonan niya sinda; benendisyonan ni Israel an lambang saro sainda kan maninigong bendisyon."
Genesis,49,29,"Dangan pinagbotan ni Jacob an saiyang mga aki, “Magagadan na ako; ilubong nindo ako sa kaibahan nin sakong mga ginikanan, duman sa lungib na nasa oma ni Efron na Heteo,"
Genesis,49,30,"sa Makpela, sa sirangan kan Mamre, sa daga nin Canaan. Binakal ni Abraham an lungib asin oma na ini ki Efron tanganing paglubongan."
Genesis,49,31,Iyo ini an lugar na pinaglubongan ninda ki Abraham sagkod ki Sara na saiyang agom; duman man ilinubong si Isaac saka si Rebecca na saiyang agom; asin duman ko ilinubong si Lea.
Genesis,49,32,An oma saka an lungib na yaon duman binakal sa mga Heteo. Duman nindo ako ilubong.”
Genesis,49,33,"Pakasabi ni Jacob kaini gabos, naghigda siya giraray asin nagadan."
Genesis,50,1,Dangan kinugos ni Jose an bangkay kan saiyang ama asin pinaghahadokan an lalawogon mantang naghihibi.
Genesis,50,2,"Pakatapos, nagboot siyang embalsamaron an bangkay kan saiyang ama."
Genesis,50,3,"An pag-embalsamar ginibo sa laog nin kwarentang aldaw, an tamang bilang nin mga aldaw sa paggibo kaiyan. Ipinagmondo kan mga Egipcio an pagkagadan ni Jacob sa laog nin setentang aldaw."
Genesis,50,4,"Kan matapos na an panahon nin pagmondo, sinabihan ni Jose an mga opisyal kan hade, “Pakidaraha man nindo an mensaheng ini sa hade."
Genesis,50,5,"‘Kan magagadan na an sakong ama, pinasumpa niya ako na duman ko siya ilubong sa inandam niyang lulubngan sa Canaan. Kaya tugote akong ilubong an sakong ama, asin pakatapos, mabalik ako.’”"
Genesis,50,6,"Nagsimbag an hade, “Lakaw asin lubongan an saimong ama siring sa saimong panuga.”"
Genesis,50,7,"Kaya naglakaw si Jose tanganing ilubong an saiyang ama. Nag-iriba ki Jose an gabos na opisyal kan hade, an mga may halangkaw na katongdan sa palasyo kaini asin an iginagalang na mga Egipcio."
Genesis,50,8,"Nag-iriba man saiya an saiyang pamilya, an saiyang mga tugang sagkod an iba pang myembro kan pamilya nin saiyang ama. An mga saradit na aki saka an mga hayop sana an nawalat sa rehiyon nin Goshen."
Genesis,50,9,Nag-iriba man ki Jose an mga nakakarwahe asin nakakabayo; sarong dakulang grupo an nagpaduman sa Canaan.
Genesis,50,10,"Kan makaabot sinda sa ginikan nin Atad sa sirangan kan Jordan, haloy sindang nagtarangis nin makosog, asin sa laog nin pitong aldaw, ginibo ni Jose an mga seremonya nin pagmondo para sa saiyang ama."
Genesis,50,11,"Kan mahiling kan mga Cananeo an nagmomondong mga tawo sa Atad, nagsabi sinda, “Solemning marahay an seremonya nin pagmondo na ginigibo kan mga Egipcio!” Kaya an lugar na idto nginaranan Abel-Mizraim."
Genesis,50,12,Ginibo kan mga aki ni Jacob an ipinagboot niya sainda;
Genesis,50,13,"dinara ninda an saiyang bangkay sa Canaan asin ilinubong sa lungib nin Makpela, sa sirangan nin Mamre, sa oma na binakal ni Abraham ki Efron na Heteo tanganing paglubongan."
Genesis,50,14,"Pakalubong kan saiyang ama, nagbalik si Jose sa Egipto kaiba an saiyang mga tugang sagkod an gabos na nakilubong."
Genesis,50,15,"Pagkagadan kan saindang ama, nag-orolay an mga tugang ni Jose, “Ano an satong gigibohon kun anggot pa sato si Jose asin nag-iisip na magbalos huli kan ginibo ta saiya?”"
Genesis,50,16,"Kaya pinasabihan ninda si Jose: “Bago nagadan an satong ama, nagboot siya,"
Genesis,50,17,"‘Nakikimaherak ako na patawadon mo na an saimong mga tugang kan sala na naginibo ninda saimo.’ Kaya, nakikimaherak kaming patawadon mo na an kasalan kan mga oripon kan Dios nin saimong ama.” Kan makaabot ki Jose an mensahe, naghibi siya."
Genesis,50,18,"Nagduman man ki Jose an saiyang mga tugang asin nagduko sa saiyang atubang. Nagsabi sinda, “Uya kami sa atubang mo bilang mga oripon.”"
Genesis,50,19,"Alagad sinabihan sinda ni Jose, “Dai kamo matakot; huli ta dai ko pwedeng ibugtak an sadiri ko sa lugar nin Dios."
Genesis,50,20,"Nagplano kamo nin maraot laban sako, alagad pinakarahay ini nin Dios tanganing ikaligtas an buhay nin dakul na tawo, na buhay sagkod ngunyan."
Genesis,50,21,"Kaya dai kamo matakot, aatamanon ko kamo sagkod an saindong mga aki.” Siring an pagranga ni Jose sa saiyang mga tugang."
Genesis,50,22,Nagpadagos sa pag-erok si Jose sa Egipto sa kaibahan kan pamilya nin saiyang ama; nabuhay siya sa laog nin syento dyes na taon.
Genesis,50,23,Nahiling pa niya an mga aki asin makoapo ni Efraim; siya man an nag-ako sa pamilya kan mga aki ni Makir na aki ni Manases.
Genesis,50,24,"Sinabihan ni Jose an saiyang mga tugang, “Madali na akong magadan, alagad aatamanon kamo nin Dios asin papangenotan niya kamo paluwas sa dagang ini pasiring sa dagang ipinanuga niya ki Abraham, ki Isaac asin ki Jacob.”"
Genesis,50,25,"Dangan pinasumpa ni Jose an mga kapagarakian ni Israel, “Magsumpa kamo sako na kun darahon na kamo nin Dios sa dagang panuga, na dadarahon nindo an sakong bangkay.”"
Genesis,50,26,Nagadan si Jose sa Egipto sa edad na syento dyes na taon. Pinag-embalsamar ninda an saiyang bangkay asin ilinaog sa sarong kabaong.

book,chapter,verse_number,text
Exodus,1,1,"An mga anak ni Jacob nga inmupod ha iya ngadto ha Ehipto ngan an kada usa upod an iya panimalay,"
Exodus,1,2,"amo hira Ruben, Simeon, Levi, Juda,"
Exodus,1,3,"Isacar, Zabulon, Benjamin,"
Exodus,1,4,"Dan, Neftali, Gad ug Aser."
Exodus,1,5,Setenta hira ngatanan nga mga tawo nga tunay nga tulin ni Jacob. Hi Jose nga iya anak nakadto na ngadaan ha Ehipto.
Exodus,1,6,"Linmabay in maiha nga katuigan ngan nagkamatay hira Jose, an ngatanan nga iya kabugtoan, ngan an ngatanan hini nga katulinan,"
Exodus,1,7,kundi damo an mga anak han ira mga tulin nga mga Israelita. Nagdamo hira hin duro ngan nagmakusog gud hira ug nakaluob hira han Ehipto.
Exodus,1,8,Nagkamay-ada bag-o nga hadi didto ha Ehipto nga waray gud niya hinbaroan mahitungod kan Jose.
Exodus,1,9,"Nagsiring hiya ha iya mga tawo, “Damo na hin duro ug magkusog na ini nga mga Israelita ngan makaharadlok na hira para ha aton."
Exodus,1,10,"Ha panahon hin araway, bangin dumapig hira han aton mga kaaway ngan makig-away hira kontra ha aton, ngan kumalagiw hira tikang han nasod. Kinahanglan mamiling kita hin paagi hin pagpugong nga diri hira magtikadamo.”"
Exodus,1,11,Sanglit iginbutang hira han mga Ehiptohanon ha ubos hin mga mag-isog nga mga kapatas nga magpapaantos ha ira pinaagi hin makuri nga trabaho. Gintindog han mga Israelita an mga syudad han Piton ug Rameses nga mga sentro nga hirimosan hin pagkaon han hadi.
Exodus,1,12,"Kundi mas nga ginpakurian han mga Ehiptohanon an mga Israelita, nagtikadamo lugod hira ngan nalukop nira an tuna. Nagkahadlok han mga Israelita an mga Ehiptohanon,"
Exodus,1,13,"ngan ginpakurian gud an ira mga kinabuhi pinaagi hin pagpirit ha ira ngadto hin mapait nga pagkaoripon. Ginpatrabaho hira didto han ira mga buruhaton hin pagbalay ngan didto han ira kaumhan, ngan waray gud nira pagkalooy ha ira."
Exodus,1,14,"ngan ginpakurian gud an ira mga kinabuhi pinaagi hin pagpirit ha ira ngadto hin mapait nga pagkaoripon. Ginpatrabaho hira didto han ira mga buruhaton hin pagbalay ngan didto han ira kaumhan, ngan waray gud nira pagkalooy ha ira."
Exodus,1,15,"Niyan ginsiring han hadi han Ehipto hira Sifra ug Pua nga duha nga mga parahilot nga nagbulig hin pagpaanak han Hebreo nga kababayen-an,"
Exodus,1,16,"“Kon magpapaanak kamo han Hebreo nga kababayen-an, pataya niyo an bata, kon lalake ini; kundi kon babaye, pabay-i nga mabuhi an bata.”"
Exodus,1,17,Kundi mahadlokon han Dyos an mga parahilot sanglit waray nira pagsugta an hadi; ira lugod tinugotan nga mabuhi an kabataan nga kalalaken-an.
Exodus,1,18,"Ginpasugoan han hadi an mga parahilot ngan ginpakianhan hira, “Kay ano nga ginbuhat niyo ini? Kay ano nga tinugotan niyo nga mabuhi an kabataan nga kalalaken-an?”"
Exodus,1,19,"Binmaton hira, “Diri sugad han Hebreo nga kababayen-an an Ehiptohanon nga kababayen-an, madagmit la hira mag-anak, ngan natatawo na an bata ha diri pa kami naabot.”"
Exodus,1,20,"Tungod nga mahadlokon han Dyos an mga parahilot, ginpakaupay hira han Dyos ngan gintagan hira hin mga panimalay nga ira kalugaringon. Ngan nagpadayon hin pagdamo ngan pagmakusog an mga Israelita."
Exodus,1,21,"Tungod nga mahadlokon han Dyos an mga parahilot, ginpakaupay hira han Dyos ngan gintagan hira hin mga panimalay nga ira kalugaringon. Ngan nagpadayon hin pagdamo ngan pagmakusog an mga Israelita."
Exodus,1,22,"Ha kataposan nagsugo an hadi han ngatanan niya nga mga tawo, “Kuhaa niyo an tagsa nga bag-o nga natatawo nga lalake nga Hebreo ngan ilabog hiya ngadto han Salog Nilo, kundi tugoti nga mabuhi an ngatanan nga kabataan nga kababayen-an.”"
Exodus,2,1,"Dida hini nga panahon may-ada usa ka tawo nga sakop han tribo ni Levi, nga nangasawa hin babaye nga sakop han iya kalugaringon nga tribo"
Exodus,2,2,"ngan nag-anak hira hin lalake. Han paghikit-i han iroy nga mahusay hiya nga bata, iya gintago an bata sulod hin tulo ka bulan."
Exodus,2,3,"Kundi han makuri na niya matago an bata, kinmuha hiya hin basket nga hinimo hin mga tangbo, ngan ginbuli ini hin alkitran basi diri sudlon hin tubig. Iginsulod niya an bata, ngan iya iginbutang ini didto han higtaas nga mga tangbo ha ligid han salog."
Exodus,2,4,Didto ha uruunhan nagtukdaw an bugto nga babaye han bata hin pag-inaw kon ano an mahinanabo han bata.
Exodus,2,5,"Linmugsong ha salog an anak nga babaye han hadi hin pagkarigo, samtang naglalakat an iya mga surugoon nga kadaragan-an ha pangpang han salog. Ha gilayon iya hinkit-an an basket didto han higtaas nga mga tangbo, ngan ginsugo niya in usa nga oripon nga babaye hin pagkuha han basket."
Exodus,2,6,"Ginbuksan han prinsesa an basket ngan hinkit-an niya in usa nga bata nga lalake. Nagtitinangis ini ngan nalooy hiya ngan nagsiring, “Usa gud ini han kabataan nga Hebreo.”"
Exodus,2,7,"Niyan ginpakianhan an prinsesa han babayehay nga bugto han bata, “Makadto ba ako hin pagtawag hin usa nga babaye nga Hebreo nga magpapasuso han bata para ha imo?”"
Exodus,2,8,"“Alayon, hin pagkadto,” binmaton hiya. Sanglit linmakat an babayehay ngan gindara niya an kalugaringon nga iroy han bata."
Exodus,2,9,"Ginsiring han prinsesa an babaye, “Dad-a ini nga bata ngan pasusoha ini para ha akon, ngan susuholan ko ikaw.” Sanglit gindara han babaye an bata ngan ginpasuso ini niya."
Exodus,2,10,"Han dakolaay na an bata, iya gindara an bata ngadto han babaye nga anak han hadi, nga naghablos hini nga bata sugad nga iya kalugaringon nga anak. Nagsiring hiya ha iya ngahaw, “Ginkuha ko hiya tikang han tubig, sanglit pagngangaranan ko hiya nga Moises.”"
Exodus,2,11,"Han dako na hi Moises, ginmawas hiya hin pagduaw han iya mga tawo nga mga Hebreo, ngan hinkit-an niya kon gin-unan-o hin pagpirita ha ira hin pagbuhat hin magbug-at nga buruhaton. Hinkit-an pa ngani niya in usa nga Ehiptohanon nga nagpapatay hin usa nga Hebreo, nga usa han iya kalugaringon nga mga tawo."
Exodus,2,12,"Tinman-aw anay hi Moises, ngan han pakakita niya nga waray man nagkikita, ginpatay niya an Ehiptohanon ngan ginlubong niya an lawas dida han baras."
Exodus,2,13,"Han pagkabuwas binmalik hiya ngan hinkit-an niya nga nag-aaway in duha nga mga Hebreo. Ginsiring niya an nakasayop, “Kay ano nga gintutubal mo in usa nga imo igkasi-Hebreo?”"
Exodus,2,14,"Binmaton an tawo, “Hin-o an naghimo ha imo nga amon punoan ngan maghurukom? Papatayon mo ba liwat ako sugad han pagpatay mo han Ehiptohanon?” Nahadlok hi Moises ngan nakapanhunahuna, “Nahibaroan ngay-an han mga tawo an akon ginbuhat.”"
Exodus,2,15,"Han pakabati han hadi hiunong han nahinabo, nagtinguha hiya hin pagpatay kan Moises, kundi pinmalagiw hi Moises ngan kinmadto hiya hin pag-ukoy didto ha tuna han Madian. Usa ka adlaw han nalingkod hi Moises ha ligid hin usa nga atabay, nagkaabot in pito nga mga anak nga kababayen-an ni Jetro nga padi han Madian, hin pag-alog ngan pagpuno han mga irimnan han kahayopan para han mga karnero ngan mga kanding han ira amay."
Exodus,2,16,"Han pakabati han hadi hiunong han nahinabo, nagtinguha hiya hin pagpatay kan Moises, kundi pinmalagiw hi Moises ngan kinmadto hiya hin pag-ukoy didto ha tuna han Madian. Usa ka adlaw han nalingkod hi Moises ha ligid hin usa nga atabay, nagkaabot in pito nga mga anak nga kababayen-an ni Jetro nga padi han Madian, hin pag-alog ngan pagpuno han mga irimnan han kahayopan para han mga karnero ngan mga kanding han ira amay."
Exodus,2,17,Kundi pinaiwas hin mga magmarangno hin mga karnero an kababayen-an nga mga anak ni Jetro. Niyan ginbuligan hira ni Moises ngan iya ginpainom an ira kahayopan.
Exodus,2,18,"Han pagbalik nira ngadto han ira amay, nagpakiana hiya, “Kay ano nga timprano pa man kamo manguli yana nga adlaw?”"
Exodus,2,19,"Binmaton hira, “Ginbuligan kami hin usa nga Ehiptohanon, sanglit nahiuna kami han mga magmarangno hin mga karnero, ngan iginsarok pa ngani kami niya hin tubig ngan ginpainom niya an amon mga hayop.”"
Exodus,2,20,“Hain man hiya?” ginpakianhan niya an iya mga anak. “Kay ano nga ginbayaan la niyo an tawo didto ha gawas? Kadtoa ngan dapita hiya pagkaon upod ha aton.”
Exodus,2,21,"Sanglit didto hi Moises pag-ukoy, ngan iginpaasawa ha iya ni Jetro hi Sefora nga iya anak."
Exodus,2,22,"Nag-anak hira hin lalake. Nagsiring hi Moises ha iya la ngahaw, “Usa ako nga lumalangyaw dinhe hini nga tuna, sanglit pagngangaranan ko hiya nga Gerson.”"
Exodus,2,23,"Han paglabay hin pira ka tuig namatay an hadi han Ehipto, kundi waray hunong an araba han mga Israelita hiunong han ira pagkaoripon ngan nagtawag hira hin pakibulig. Inmabot an ira mga pangaraba ngadto han Dyos"
Exodus,2,24,"nga nakabati han ira mga pag-araba, ngan nahinumdom hiya han iya ginsaaran kanda Abraham, Isaac ug Jacob."
Exodus,2,25,"Hinkit-an niya an pagkaoripon han mga Israelita, ngan nalooy hiya ha ira."
Exodus,3,1,"Usa ka adlaw, han nagmamangno hi Moises han mga karnero ngan mga kanding ni Jetro nga iya ugangan nga lalake, nga padi han Madian, igintabok niya ha kamingawan an panon, ngan inmabot hiya didto ha Sinai, an baraan nga bukid."
Exodus,3,2,"Didto pinmakita ha iya an anghel han Ginoo sugad hin usa nga laga nga nagawas tikang ha butnga hin tanom. Hinkit-an ni Moises nga naglalaga an tanom, kundi waray ini kauugtang."
Exodus,3,3,"“Urosahon ini,” naghunahuna hiya. “Kay ano nga diri nauugtang an tanom? Maduok daw ako ngan kikitaon ko.”"
Exodus,3,4,"Han paghikit-i han Ginoo nga naduok hi Moises, nagtawag hiya ha butnga han tanom ngan nagsiring, “Moises, Moises!” Binmaton hiya, “Aadi ako.”"
Exodus,3,5,"Nagsiring an Dyos, “Ayaw na pagduruduok pa ngadi. Hukasa an imo sandalyas kay natukdaw ka dida hin baraan nga tuna."
Exodus,3,6,"Ako amo an Dyos han imo kaapoy-apoyan, an Dyos nira Abraham, Isaac ug Jacob.” Sanglit gintahoban ni Moises an iya bayhon kay nahadlok hiya hin pagtan-aw han Dyos."
Exodus,3,7,"Niyan nagsiring an Ginoo , “Hinkit-an ko an maraogdaog nga pagdumara han akon mga tawo didto ha Ehipto; hinbatian ko an ira pangaraba nga talwason ko hira tikang han mga mag-isog nga mga kapatas nira. Sayod ako han ngatanan ira mga pag-antos,"
Exodus,3,8,"sanglit linmusad ako hin pagtalwas ha ira tikang han mga Ehiptohanon, ngan pagdara ha ira tikang ha Ehipto ngadto hin usa nga malangbo ngan hiluag nga tuna, hin usa nga hura ngan matambok nga tuna nga inuokyan na yana han mga Canaanhon, han mga Hiteohanon, han mga Amoreohanon, han mga Periseohanon han mga Hibeohanon, ngan han mga Jebuseohanon."
Exodus,3,9,"Hinbatian ko gud an pangaraba han akon mga tawo, ngan hinkit-an ko an pagraogdaoga ha ira han mga Ehiptohanon."
Exodus,3,10,Yana sinusugo ko ikaw ngadto han hadi han Ehipto basi makagmando ka han akon mga tawo hin paggawas tikang han iya nasod.”
Exodus,3,11,"Kundi nagsiring han Dyos hi Moises, “Diri man ako kinikilala. Uunanhon ko hin pagkadto han hadi ngan pagpagawas han mga Israelita tikang ha Ehipto?”"
Exodus,3,12,"Binmaton an Dyos, “Maupod ako ha imo, ngan kon pagpagawson mo na an mga tawo tikang ha Ehipto, magsisingba kamo ha akon dinhe hini nga bukid. Amo ito an magpapamatuod nga ako an nagsugo ha imo.”"
Exodus,3,13,"Kundi binmaton hi Moises, “Kon kumadto ako han mga Israelita ngan sumiring ako ha ira, ‘Ginsugo ako han Dyos han iyo kaapoy-apoyan nganhi ha iyo,’ mapakiana hira ha akon, ‘Ano an iya ngaran?’ ano man an akon igsusumat ha ira?”"
Exodus,3,14,"Nagsiring an Dyos, “Ako amo hi ako. Kinahanglan sidngon mo hira: ‘An Amo Ako amo an nagsugo ha akon nganhi ha iyo.’"
Exodus,3,15,"Sumati an mga Israelita nga ako amo an Ginoo nga Dyos han iyo kaapoy-apoyan, nga Dyos nira Abraham, Isaac, ug Jacob nga nagsugo ha imo ngadto ha ira. Amo ini an akon ngaran ha kadayonan; amo ini an igtatawag ha akon han ngatanan nga tiarabot nga mga katulinan."
Exodus,3,16,"Kadto ngan tiroka an mga pangulo han Israel, ngan sumati hira nga pinmakita ha imo ako nga Ginoo nga Dyos han ira kaapoy-apoyan, nga Dyos nira Abraham, Isaac, ug Jacob. Sumati hira nga kinmadto ako ha ira ngan hinkit-an ko an binubuhat ha ira han mga Ehiptohanon."
Exodus,3,17,"Nagbuot na ako nga pagagawson ko hira tikang ha Ehipto, diin ginraraogdaog hira, ngan pagdadad-on ko hira ngadto hin usa nga hura ngan matambok nga tuna—an tuna han mga Canaanhon, han mga Hiteohanon, han mga Amoreohanon, han mga Periseohanon, han mga Hibeohanon, ngan han mga Jebuseohanon."
Exodus,3,18,"“Mamamati an akon mga tawo han imo igsisiring ha ira. Katapos kinahanglan kumadto ka han hadi han Ehipto upod han mga pangulo han Israel, ngan sidnga hiya, ‘Nagpadayag ha amon an Ginoo nga Dyos han mga Hebreo. Yana tugoti kami hin paglakat hin tulo ka adlaw ngadto ha kamingawan hin paghalad hin mga halad nga tinubod ngadto han Ginoo nga amon Dyos.’"
Exodus,3,19,Maaram ako nga diri matugot ha iyo an hadi han Ehipto gawas kon piriton gud hiya.
Exodus,3,20,"Kundi gagamiton ko an akon gahom, ngan kakastigohon ko an Ehipto pinaagi hin pagbuhat hin magpakaharadlok nga mga butang didto. Katapos hito, palalakton kamo niya."
Exodus,3,21,"“Patatahoron ko ha iyo an mga taga-Ehipto basi kon bumaya na an akon mga tawo, diri hira malakat nga waray dara."
Exodus,3,22,"Makadto an tagsa nga babaye nga Israelita han iya mga amyaw nga Ehiptohanon ngan ha bisan hin-o nga babaye nga Ehiptohanon nga nag-uokoy dida han iya balay, ngan mangangaro hin panapton ngan hin mga alahas nga bulawan ug salapi. Igsusul-ot ini han mga Israelita dida han ira mga anak nga kalalaken-an ug kababayen-an, ngan pagdadad-on nira an mga manggad han mga taga-Ehipto.”"
Exodus,4,1,"Niyan ginbaton ni Moises an Ginoo , “Kundi kon pananglit diri tumood ha akon an mga Israelita, ngan diri mamati han akon igsusumat ha ira, ano man an akon pagbubuhaton kon sumiring hira nga waray ka magpakita ha akon?”"
Exodus,4,2,"Sanglit nagpakiana ha iya an Ginoo , “Ano ito nga imo kinakaptan?” “Usa nga tungkod,” binmaton hiya."
Exodus,4,3,"Nagsiring an Ginoo , “Ilabay ini ha tuna.” Han paglabayan hini ni Moises, nahimo ini nga usa nga halas, ngan dinmalagan hiya hin paglikay."
Exodus,4,4,"Niyan nagsiring kan Moises an Ginoo , “Abota ngan kapti ini ha may ikog.” Sanglit gin-abot ngan ginkaptan ini ni Moises, ngan nahimo na liwat ini nga tungkod."
Exodus,4,5,"Nagsiring an Ginoo , “Buhata ini ngadto han mga Israelita hin pagmatuod nga pinmakita ha imo an Ginoo nga Dyos han ira kaapoy-apoyan, nga Dyos nira Abraham, Isaac, ug Jacob.”"
Exodus,4,6,"Naghimangraw na liwat an Ginoo kan Moises, “Igsulod ngadto han imo panapton an imo kamot.” Sinmugot hiya ngan han paggawsan niya han iya kamot, may sakit na ini, luob na ini hin mabusag nga burikbutik nga sugad hin gapas."
Exodus,4,7,"Niyan nagsiring an Ginoo , “Igbalik hin pagsulod an imo kamot.” Ibinalik niya ini, ngan han paggawsan niya hini, maupay na liwat sugad gud han iba nga bahin han iya lawas."
Exodus,4,8,"Nagsiring an Ginoo , “Kon diri hira tumood ha imo o tumangdo han syahan nga milagro, matood hira hini nga ikaduha."
Exodus,4,9,"Kon diri pa hira tumood ha imo bisan pa hini nga duha nga mga milagro, ngan kon diri hira mamati han imo igsusumat ha ira, kuha hin tubig tikang han Nilo ngan ighuwad ini dida han tuna. Mahihimo nga dugo an tubig.”"
Exodus,4,10,"Kundi nagsiring hi Moises, “Ayaw, Ginoo , ayaw ako pagsugoa. Waray pa gud ako mahimo nga maupay nga magyarakan ngan waray pa ako mahimo nga maupay nga magyarakan tikang maghimangraw ka ha akon. Maluya gud ako nga magyarakan, mahinay ngan nag-aalang.”"
Exodus,4,11,"Nagsiring ha iya an Ginoo , “Hin-o an nahatag han tawo han iya baba? Hin-o an naghihimo ha iya nga bungol o ngula? Hin-o an nahatag ha iya hin pakakita o naghihimo ha iya nga buta? Hi ako nga Ginoo ."
Exodus,4,12,"Hala, kadto na! Bubuligan ko ikaw hin pagyakan ngan susumatan ko ikaw han imo igyayakan.”"
Exodus,4,13,"Kundi binmaton hi Moises, “Ayaw ako, Ginoo, pagsugo gad hin lain nga tawo.”"
Exodus,4,14,"Tungod hini nasina kan Moises an Ginoo ngan nagsiring, “Ano man hi Aaron nga imo bugto nga Levita? Maaram ako nga maupay hiya mamulong. Ngani, makanhi hiya yana hin pagtapo ha imo, ngan malilipay hiya hin pagkita ha imo."
Exodus,4,15,"Makakaghimangraw ka ha iya ngan makakagsumat ha iya kon ano an igsisiring. Bubuligan ko kamo nga duha hin pagyakan, ngan susumatan ko kamo kon ano an iyo pagbubuhaton."
Exodus,4,16,Hiya an magigin parayakan nimo ngan maghihimangraw hiya han mga tawo para ha imo. Niyan masusugad ka han Dyos nga magsusumat ha iya kon ano an igsisiring.
Exodus,4,17,Dad-a ini nga tungkod; kay magbubuhat ka hin mga milagro pinaagi hini.”
Exodus,4,18,"Binmalik hi Moises ngadto kan Jetro nga iya ugangan nga lalake ngan nagsiring ha iya, “Tugoti gad ako hin pagbalik ngadto han akon kauropdan didto ha Ehipto hin panginano kon mga buhi pa hira.” Tinmugot hi Jetro ngan nanamilit hiya kan Moises."
Exodus,4,19,"Han nakadto pa ha Madian hi Moises, nagsiring ha iya an Ginoo , “Balik ngadto ha Ehipto kay mga patay na ngatanan adton mga karuyag magpatay ha imo.”"
Exodus,4,20,"Sanglit gindara ni Moises an iya asawa ngan an iya mga anak nga kalalaken-an, ginpasakay hira hin asno, ngan linmakat hira ngadto ha Ehipto, dara an tungkod nga iginpapadara ha iya han Dyos."
Exodus,4,21,"Nagsiring na liwat kan Moises an Ginoo , “Yana nga tibalik ka na ngadto ha Ehipto, pagbuhata gud ha atubangan han hadi an ngatanan nga mga milagro nga iginhatag ko ha imo gahom hin pagbuhat. Kundi patitig-ahon ko an kasingkasing han hadi ngan diri niya tutugotan hin paglakat an mga tawo."
Exodus,4,22,"Niyan kinahanglan pagsumatan mo hiya nga nasiring ako nga Ginoo , ‘Akon suhag nga lalake an Israel."
Exodus,4,23,"Ginsiring ko ikaw nga palakton mo an akon anak basi magsingba hiya ha akon, kundi dinmiri ka. Yana papatayon ko an imo suhag nga lalake!’”"
Exodus,4,24,"Didto hin usa nga karampohan nga dapit dida han dalan tipakadto ha Ehipto, gintapo han Ginoo hi Moises ngan gin-iparatay hiya."
Exodus,4,25,"Niyan kinmuha hi Sefora nga iya asawa hin usa nga matarom nga bato ngan gintori an iya anak nga lalake, ngan iya iginpahid han tiil ni Moises an inutod nga panit. Tungod han seremonyas hin pagtori, nagsiring hi Sefora kan Moises, “Ha pagkatinuod bana ko ikaw ha dugo.” Sanglit gintalwas han Ginoo an kinabuhi ni Moises."
Exodus,4,26,"Niyan kinmuha hi Sefora nga iya asawa hin usa nga matarom nga bato ngan gintori an iya anak nga lalake, ngan iya iginpahid han tiil ni Moises an inutod nga panit. Tungod han seremonyas hin pagtori, nagsiring hi Sefora kan Moises, “Ha pagkatinuod bana ko ikaw ha dugo.” Sanglit gintalwas han Ginoo an kinabuhi ni Moises."
Exodus,4,27,"Hini ngahaw nga takna nagsiring kan Aaron an Ginoo , “Pakadto ha kamingawan hin pagtapo kan Moises.” Sanglit kinmadto hi Aaron hin pagtapo kan Moises didto han baraan nga bukid; ngan han pagkatapo na nira, ginhadkan ni Aaron hi Moises."
Exodus,4,28,Niyan ginsumatan ni Moises hi Aaron han ngatanan nga iginsiring han Ginoo han pagsugoa niya kan Moises hin pagbalik ngadto ha Ehipto; ginsumatan liwat niya hi Aaron hiunong han mga milagro nga ginsugo han Ginoo nga pagbuhaton niya.
Exodus,4,29,Sanglit kinmadto ha Ehipto hira Moises ug Aaron ngan gintirok nira an ngatanan nga mga pangulo nga Israelita.
Exodus,4,30,"Ginsumatan hira ni Aaron han ngatanan nga iginsiring han Ginoo kan Moises, ngan ginbuhat ni Moises atubangan han mga tawo an ngatanan nga mga milagro."
Exodus,4,31,"Tinmoo hira, ngan han pakabati nira nga kinmada ha ira an Ginoo ngan hinkit-an niya an pagraogdaoga ha ira, nanyukbo ngan nagsingba hira."
Exodus,5,1,"Katapos hini, kinmadto han hadi han Ehipto hira Moises ug Aaron ngan nagsiring, “Nasiring an Ginoo nga Dyos han Israel, ‘Palakta an akon mga tawo, basi makagsaurog hira hin pyesta didto ha kamingawan ha pagpasidungog ha akon.’”"
Exodus,5,2,“Hin-o man ito nga an Ginoo ?” pinmakiana an hadi. “Kay ano nga mamamati ako ha iya ngan palalakton ko an Israel? Diri ako nakilala han Ginoo ; ngan diri ko palalakton an Israel.”
Exodus,5,3,"Binmaton hira Moises ug Aaron, “Nagpadayag ha amon an Dyos han mga Hebreo. Tugoti kami hin paglakat hin tulo ka adlaw ngadto ha kamingawan basi maghalad kami hin mga halad nga tinubod ngadto han Ginoo nga amon Dyos. Kon diri kami maghalad, pamamatayon kami niya pinaagi hin sakit o hin araway.”"
Exodus,5,4,"Nagsiring an hadi kanda Moises ug Aaron, “Kay ano nga ginpapaundang niyo an mga tawo han ira trabaho? Pabalika ito nga mga oripon ngadto han trabaho!"
Exodus,5,5,Darudamo na ngani kamo nga mga tawo kay han mga Ehiptohanon. Ngan yana karuyag na niyo umundang hin pagtrabaho!”
Exodus,5,6,"Hito manta nga adlaw ginsugo han hadi an mag-isog nga mga kapatas nga Ehiptohanon ngan an mga tinaporan nga mga Israelita,"
Exodus,5,7,“Ayaw na niyo pagtagi an mga tawo hin mga uhot nga hirimoon nga baldosa; hira ngahaw an papagbilnga hini.
Exodus,5,8,"Kundi papaghimoa hira hin amo la gihapon kadamo nga mga baldosa kay han una ngan ayaw gud niyo pagpaibani. Kulang hira hin trabaho, sanglit naghihinangyo hira nga tugotan hira hin paglakat ngan paghalad hin mga halad nga tinubod ngadto han ira Dyos!"
Exodus,5,9,Dugangi hin trabaho ini nga mga tawo ngan ayaw pahunonga hira hin pagtrabaho basi mawaray na nira panahon hin pamati hin mga buwa.”
Exodus,5,10,"Ginmawas an mag-isog nga mga kapatas han mga oripon ngan an mga tinaporan nga Israelita, ngan nagsiring hira ngadto han mga Israelita, “Nagsiring an hadi nga diri na kamo niya tatagan hin mga uhot."
Exodus,5,11,"Nasiring hiya nga kamo ngahaw an kinahanglan mamiling hini, bisan diin niyo hiaagii ini, kundi kinahanglan himoon gihapon niyo an sugad kadamo nga mga baldosa.”"
Exodus,5,12,Sanglit ginsahid han mga tawo an bug-os nga Ehipto hin pagbiling hin mga uhot.
Exodus,5,13,Ginpirit hira han mag-isog nga mga kapatas han mga oripon hin paghimo kada adlaw hin sugad gihapon kadamo nga mga baldosa han ira ginhimo hadto han gintatagan pa hira hin mga uhot.
Exodus,5,14,"Ginhampak han mag-isog nga mga kapatas nga Ehiptohanon an mga tinaporan nga Israelita nga ira iginbutang nga tinaporan han trabaho ngan ginpakianhan hira, “Kay ano nga diri kamo naghihimo hin sugad kadamo nga mga baldosa han iyo ginhimo hadto?”"
Exodus,5,15,"Niyan kinmadto han hadi an mga tinaporan, ngan nagsumbong, “Kay ano nga ginbubuhat mo ini ha amon, Harangdon nga Hadi?"
Exodus,5,16,Diri kami tinatagan hin mga uhot kundi pinapahimo la gihapon kami hin mga baldosa! Ngan yana ginhahampak kami ngan aada ha imo an kasaypanan.”
Exodus,5,17,"Binmaton an hadi, “Mga hubya kamo ngan diri kamo karuyag magtrabaho, sanglit naghahangyo kamo ha akon nga tugotan kamo hin pagkadto ngan paghalad hin mga halad nga tinubod ngadto han Ginoo ."
Exodus,5,18,"Hala, balik kamo dayon hin pagtrabaho! Diri kamo tatagan hin mga uhot, kundi kinahanglan maghimo kamo gihapon hin amo ngahaw nga kadamo nga mga baldosa.”"
Exodus,5,19,Hinsabtan han mga tinaporan nga makuri gud an ira kahimtang han pagsumati ha ira nga kinahanglan maghimo hira kada adlaw han sugad kadamo nga mga baldosa han ira ginhimo hadto.
Exodus,5,20,"Han nabaya na hira, ira ginkatapo hira Moises ug Aaron, nga naghihinulat ha ira."
Exodus,5,21,"Nagsiring hira kanda Moises ug Aaron, “Hinkit-an han Ginoo an iyo ginbuhat ngan kakastigohon kamo kay gin-aghat niyo hin kasina ha amon an hadi ngan an iya mga opisyal hin kasina ha amon. Iyo tinagan hira hin pasangil hin pagpatay ha amon.”"
Exodus,5,22,"Niyan binmalik na liwat ngadto han Ginoo hi Moises ngan nagsiring, “ Ginoo , kay ano nga ginpapag-antos mo an imo mga tawo? Kay ano nga ginpakanhi mo pa ako?"
Exodus,5,23,"Tikang la ako kumadto han hadi hin pakighimangraw para ha imo, iya na gintalumpigos hira. Ngan waray ka gud nabuhat hin pagbulig ha ira!”"
Exodus,6,1,"Niyan nagsiring kan Moises an Ginoo , “Yana hikikit-an mo an akon pagbubuhaton ngadto han hadi. Pagpipiriton ko hiya hin pagpalakat han akon mga tawo. Ngani pagpipiriton ko hiya hin pagpagawas ha ira tikang han iya tuna.”"
Exodus,6,2,"Naghimangraw kan Moises an Dyos ngan nagsiring, “Ako amo an Ginoo ."
Exodus,6,3,"Pinmakita ako nga Dyos nga Labi Kamakagarahum kan Abraham, kan Isaac, ngan kan Jacob kundi waray ako magpakilala ha ira pinaagi han akon baraan nga ngaran nga an Ginoo ."
Exodus,6,4,"Ginhimo ko liwat ha ira an akon ginsaaran ngan akon ginsaad hin paghatag ha ira han tuna han Canaan, an tuna diin hira nag-ukoy sugad nga mga lumalangyaw."
Exodus,6,5,"Yana hinbatian ko an pag-araba han mga Israelita nga gin-oripon han mga Ehiptohanon, ngan nahinumdom ako han akon ginsaaran."
Exodus,6,6,"Sanglit sumati an mga Israelita nga nasiring ako ha ira, ‘Amo ako an Ginoo ; tatalwason ko kamo ngan igagawas ko kamo tikang han iyo pagkaoripon han mga Ehiptohanon. Babayawon ko an akon gamhanan nga butkon hin makalilisang nga pagkastigo ha ira, ngan tatalwason ko kamo."
Exodus,6,7,"Hihimoon ko kamo nga akon kalugaringon nga mga tawo, ngan magigin Dyos ako niyo. Mahibabaroan niyo nga ako amo an Ginoo nga iyo Dyos, kon talwason ko na kamo tikang han pagkaoripon didto ha Ehipto."
Exodus,6,8,"Dadad-on ko kamo ngadto han tuna nga akon iginsumpa hin paghatag kanda Abraham, Isaac, ug Jacob; ngan ighahatag ko ini ha iyo nga iyo kalugaringon nga malon. Amo ako an Ginoo .’”"
Exodus,6,9,"Ginsumatan hini ni Moises an mga Israelita, kundi waray gud hira mamati ha iya, kay nagturaw na hira tungod han ira mapait nga pagkaoripon."
Exodus,6,10,"Niyan nagsiring kan Moises an Ginoo ,"
Exodus,6,11,“Kadto ngan sumati an hadi han Ehipto nga kinahanglan pagawson niya han iya tuna an mga Israelita.”
Exodus,6,12,"Kundi binmaton hi Moises, “Diri ngani namamati ha akon an mga Israelita, asay pa ba an hadi? Maluya gud ako nga magyanakan.”"
Exodus,6,13,"Ginsugo han Ginoo hira Moises ug Aaron, “Sumati an mga Israelita ngan an hadi han Ehipto nga nagsugo ako ha iyo pagdumara han mga Israelita hin paggawas ha Ehipto.”"
Exodus,6,14,"May upat nga mga anak nga kalalaken-an hi Ruben nga suhag ni Jacob: hira Hanoc, Falu, Hesron, ug Carmi; amo hira an kaapoy-apoyan han mga banay nga isinangay han ira mga ngaran."
Exodus,6,15,"May unom nga mga anak nga kalalaken-an hi Simeon: hira Jemuel, Jamin, Ohad, Jaquin, Zohar, ug Saul nga anak hin Canaanhon nga babaye; amo hira an kaapoy-apoyan han mga banay nga isinangay han ira mga ngaran."
Exodus,6,16,"May tulo nga mga anak nga kalalaken-an hi Levi: hira Gerson, Coat, ug Merari; amo hira an kaapoy-apoyan han mga banay nga isinangay han ira mga ngaran. Inmabot hin 137 an panuigon ni Levi."
Exodus,6,17,"May duha nga anak nga kalalaken-an hi Gerson: hira Libni ug Simei, ngan nagkamay-ada nira damo nga mga tulin."
Exodus,6,18,"May upat nga mga anak nga kalalaken-an hi Coat: hira Amram, Isar, Hebron, ug Uziel. Inmabot hin 133 an panuigon ni Coat."
Exodus,6,19,May duha nga mga anak nga kalalaken-an hi Merari: hira Mali ug Musi. Amo ini an mga banay ni Levi upod an ira mga tulin.
Exodus,6,20,"Pinangasawa ni Amram hi Jocabed, an babaye nga bugto han iya amay ngan nag-anak hira kanda Aaron ug Moises. Inmabot hin 137 an panuigon ni Amram."
Exodus,6,21,"May tulo nga anak nga kalalaken-an hi Isar: hira Core, Nefeg, ug Zicri."
Exodus,6,22,"May tulo liwat nga mga anak nga kalalaken-an hi Uziel: hira Misael, Elzafan, ug Sitri."
Exodus,6,23,"Pinangasawa ni Aaron hi Elisabet nga anak ni Aminadab ngan bugto ni Naason; nag-anak hira kanda Nadab, Abiu, Eleazar, ug Itamar."
Exodus,6,24,"May tulo nga mga anak nga kalalaken-an hi Core: hira Asir, Elcana, ug Abiasaf; amo hira an kaapoy-apoyan han mga hugpo han banay ni Core."
Exodus,6,25,"Pinangasawa ni Eleazar nga anak ni Aaron, in usa han mga anak ni Futiel, ngan nag-anak hira kan Pinehas. Amo hira an mga puno han mga panimalay ngan han mga banay han tribo ni Levi."
Exodus,6,26,"Amo ini hira Aaron ug Moises an ginsiring han Ginoo , “Kamo an magdudumara han mga tribo han Israel hin paggawas han Ehipto.”"
Exodus,6,27,Amo ini hira Moises ug Aaron an nakighimangraw han hadi han Ehipto nga pagawson na an mga Israelita.
Exodus,6,28,"Han paghimangraw han Ginoo kan Moises didto han tuna han Ehipto,"
Exodus,6,29,"nagsiring hiya, “Ako amo an Ginoo . Sumati an hadi han Ehipto han ngatanan nga akon igsisiring ko ha imo.”"
Exodus,6,30,"Kundi binmaton hi Moises, “Maaram ka nga maluya gud ako nga magyarakan; kay ano nga mamamati ha akon an hadi?”"
Exodus,7,1,"Nagsiring an Ginoo , “Hihimoon ko ikaw nga sugad han Dyos ha atubangan han hadi, ngan maghihimangraw ha iya hi Aaron nga imo bugto nga sugad hiya nga imo manaragna."
Exodus,7,2,"Sumati hi Aaron han ngatanan nga igsusugo ko ha imo, ngan susumatan niya an hadi basi pagawson han mga Israelita tikang han iya nasod."
Exodus,7,3,"Kundi patitig-ahon ko an kasingkasing han hadi, ngan diri hiya mamamati ha iyo, bisan damo nga magpakaharadlok nga mga butang an akon pagbuhaton didto ha Ehipto."
Exodus,7,4,"Niyan ipadadara ko ngadto ha Ehipto in makalilisang nga kastigo, ngan dadad-on mo hin paggawas tikang han tuna an mga tribo han akon mga tawo."
Exodus,7,5,"Niyan mahibabaro an mga Ehiptohanon nga ako amo an Ginoo , kon bayawon ko na an akon kamot kontra ha ira ngan pagawson ko na an mga Israelita tikang han ira nasod.”"
Exodus,7,6,Ginbuhat nira Moises ug Aaron an iginsugo han Ginoo .
Exodus,7,7,"Otsenta na an panuigon ni Moises, ngan 83 na an kan Aaron han paghimangraw nira han hadi."
Exodus,7,8,"Nagsiring an Ginoo kanda Moises ngan Aaron,"
Exodus,7,9,"“Kon magkinahanglan an hadi nga magpakita kamo hin milagro, basi may karig-onan an iyo ginbubuhat, sidnga hi Aaron hin pagkuha han iya tungkod. Ig-itsa ini ngadto ha atubangan han hadi, ngan mahihimo ini nga halas.”"
Exodus,7,10,"Sanglit kinmadto han hadi hira Moises ug Aaron ngan ginbuhat nira sumala han iginsugo han Ginoo . Gin-itsa ni Aaron an iya tungkod ngadto ha atubangan han hadi ngan han iya mga opisyal, ngan nahimo ini nga halas."
Exodus,7,11,"Niyan iginpatawag han hadi an iya mga makinaadmananon ngan mga salamangkero, ngan pinaagi han ira salamangka ginbuhat nira an amo ngahaw nga butang."
Exodus,7,12,Igin-itsa nira an ira mga tungkod ngan nagkahihimo ini nga mga halas. Kundi ginlam-oy han tungkod ni Aaron an ira mga tungkod.
Exodus,7,13,"Nagpabilin hin kamatig-a an kasingkasing han hadi ngan waray hiya mamati kanda Moises ug Aaron, sumala han iginsiring han Ginoo ."
Exodus,7,14,"Niyan nagsiring an Ginoo kan Moises, “Matig-a hin duro an ulo han hadi ngan nadiri hiya hin pagpalakat han mga tawo."
Exodus,7,15,"Sanglit kadtoa ngan tapoa hiya ha pagkaaga, kon lumugsong hiya ngadto han Nilo. Dad-a an tungkod nga nahimo nga halas ngan hulata hiya ha ligid han salog."
Exodus,7,16,"Niyan sidnga an hadi, ‘Ginsugo ako han Ginoo nga Dyos han mga Hebreo, hin pagsumat ha imo nga imo palakton an iya mga tawo, basi makagsingba hira ha iya didto han kamingawan. Kundi ngada yana, nagpapakabungol ka la."
Exodus,7,17,"Yana, Harangdon nga Hadi, nasiring an Ginoo nga hibabaroan mo kon hin-o hiya pinaagi han iya pagbubuhaton. Kitaa, babalbagon ko hini nga tungkod an tubig ha bawbaw han salog, ngan mahihimo nga dugo an tubig."
Exodus,7,18,"Magkakamatay an mga isda, ngan magbabaraho an salog, nga diri na makakainom hini an mga Ehiptohanon.’”"
Exodus,7,19,"Nagsiring an Ginoo ngadto kan Moises, “Sidnga hi Aaron nga dad-on an iya tungkod ngan alsahon ini ha igbaw han ngatanan nga mga salog, mga kanal, ngan mga libaong didto ha Ehipto. Mahihimo nga dugo an tubig, ngan nagkakamay-ada dugo ha bug-os nga tuna bisan pa didto han surudlan nga mga balde ngan mga tadyaw.”"
Exodus,7,20,"Niyan ginbuhat nira Moises ug Aaron sumala han iginsugo han Ginoo . Ha atubangan han hadi ngan han iya mga opisyal gin-alsa ni Aaron an iya tungkod ngan ginbalbag han tungkod an bawbaw han salog, ngan nahimo nga dugo an ngatanan nga katubigan."
Exodus,7,21,"Nagkamatay an kaisdaan han salog, ngan nagbaraho nga waray na makainom hini an mga Ehiptohanon."
Exodus,7,22,"Niyan ginbuhat han mga salamangkero han hadi an amo ngahaw nga butang pinaagi han ira salamangka, sanglit nagmatig-a la gihapon an kasingkasing han hadi. Sumala han iginsiring han Ginoo , dinmiri an hadi hin pamati kanda Moises ug Aaron."
Exodus,7,23,Linmakat lugod hiya ngan binmalik ngadto han iya palasyo ngan waray la hiya pakaalantad hini.
Exodus,7,24,"Nag-ukab an ngatanan nga mga Ehiptohanon ha ligid han salog hin irimnon nga tubig, kay waray na hira pakakainom hin tubig tikang han salog."
Exodus,7,25,Linmabay in pito ka adlaw katapos han Ginoo pagbalbaga an salog.
Exodus,8,1,"Niyan nagsiring kan Moises an Ginoo , “Kadtoa an hadi ngan sidnga hiya nga nasiring an Ginoo , ‘Palakta an akon mga tawo, basi makagsingba hira ha akon."
Exodus,8,2,"Kon dumiri ka, pagkakastigohon ko an imo nasod pinaagi hin pagluoba hini hin mga pakla."
Exodus,8,3,"Mapupuno hin damo nga mga pakla an Nilo nga babayaan nira ini ngan mapakadto han imo palasyo, han imo kwarto nga higdaan, han imo higdaan, han mga balay han imo mga opisyal ngan han imo mga tawo, ngan bisan pa ngadto han imo mga hudno ngan mga hurmaan hin tinapay."
Exodus,8,4,"Malukso hira ngada ha imo, han imo mga tawo, ngan han ngatanan nga imo mga opisyal.’”"
Exodus,8,5,"Nagsiring kan Moises an Ginoo , “Sidnga hi Aaron nga kaptan niya an iya tungkod ha bawbaw han mga salog, han mga kanal, ngan han mga libaong, ngan paulpoton in mga pakla nga makakaluob han tuna han Ehipto.”"
Exodus,8,6,"Sanglit ginkaptan ni Aaron an iya tungkod ha bawbaw han ngatanan nga katubigan, ngan inmulpot an mga pakla ngan naluob an tuna."
Exodus,8,7,Kundi ginmamit hin salamangka an mga salamangkero ngan ira ginpaulpot liwat ha tuna in mga pakla.
Exodus,8,8,"Iginpatawag han hadi hira Moises ug Aaron, ngan ginsiring, “Pag-ampo kamo han Ginoo nga kuhaon ini nga mga pakla ngan palalakton ko an iyo mga tawo, basi maghalad hira ha Ginoo hin mga halad nga tinubod.”"
Exodus,8,9,"Binmaton hi Moises, “Malilipay ako hin pag-ampo para ha imo. Kundi pagtalaan hin takna kon san-o ako pag-aampo para ha imo, han imo mga opisyal, ngan han imo mga tawo. Niyan babayaan ka han mga pakla ngan waray na gud mahibibilin labot la didto han Nilo.”"
Exodus,8,10,"Binmaton an hadi, “Pag-ampo buwas para ha akon.” Nagsiring hi Moises, “Bubuhaton ko sumala han imo pinangangaro, ngan niyan mahibabaro ka nga waray iba nga diyos nga sugad han Ginoo nga amon Dyos."
Exodus,8,11,"Babayaan kamo han mga pakla, ikaw, an imo mga opisyal, ngan an imo mga tawo, ngan waray gud mahibibilin labot la didto han Nilo.”"
Exodus,8,12,Niyan binayaan nira Moises ug Aaron an hadi ngan nag-ampo hi Moises han Ginoo nga kuhaon an mga pakla nga ginpadara niya ngadto han hadi.
Exodus,8,13,"Ginbuhat han Ginoo sumala han pinangaro ni Moises, ngan nagkamatay an mga pakla didto han kabablayan, han mga bungsaran, ngan han mga kaumhan."
Exodus,8,14,"Gintambak ini han mga Ehiptohanon hin dagko nga mga pundok, tubtob nga nagbaraho an tuna."
Exodus,8,15,"Han paghikit-i han hadi nga nagkamatay na an mga pakla, nagmatig-a na liwat an iya kasingkasing, sumala han iginsiring han Ginoo , ngan waray gud hiya mamati kanda Moises ug Aaron."
Exodus,8,16,"Nagsiring kan Moises an Ginoo , “Sidnga hi Aaron nga balbagon niya an tuna han iya tungkod, ngan mahihimo nga mga kuto an tapotapo ha bug-os nga tuna han Ehipto.”"
Exodus,8,17,"Sanglit ginbalbag ni Aaron han iya tungkod an tuna, ngan nahimo nga mga kuto an ngatanan nga tapotapo didto ha Ehipto nga nakaluob han mga tawo ngan han kamanampan."
Exodus,8,18,"Nagtinguha an mga salamangkero hin paggamit han ira salamangka hin pagpaulpot hin mga kuto, kundi waray hira makahimo. May mga kuto ha ngatanan nga dapit,"
Exodus,8,19,"ngan ginsiring han mga salamangkero an hadi, “An Dyos an nagbuhat hini!” Kundi matig-a la gihapon an kasingkasing han hadi sumala han iginsiring han Ginoo , ngan waray gud hiya mamati kanda Moises ug Aaron."
Exodus,8,20,"Nagsiring kan Moises an Ginoo , “Buwas hin aga kadtoa ngan tapoa an hadi kon lumugsong hiya ngadto han salog, ngan sidnga hiya nga nasiring an Ginoo , ‘Palakta an akon mga tawo, basi makagsingba hira ha akon."
Exodus,8,21,"Kon dumiri ka, ginpapahimatngonan ko ikaw nga pagkakastigohon ko ikaw pinaagi hin pagpadara hin mga langaw ngada ha imo, han imo mga opisyal, ngan han imo mga tawo. Mapupuno hin mga langaw an kabablayan han mga Ehiptohanon ngan maluluob an tuna."
Exodus,8,22,"Kundi igagawas ko an katunaan han Gosen nga inuokyan han akon mga tawo, basi mawaray kalangawan didto. Pagbubuhaton ko ini basi makasabot ka nga ako nga Ginoo amo an nagbubuhat hini ngatanan dinhe hini nga tuna."
Exodus,8,23,Paglalainon ko an akon mga tawo ngan an imo mga tawo. Mahinanabo ini nga milagro buwas.’”
Exodus,8,24,Iginpadara han Ginoo in dagko nga mga pangon hin kalangawan ngadto han palasyo han hadi ngan han kabablayan han iya mga opisyal. Nadaot an bug-os nga tuna han Ehipto tungod han kalangawan.
Exodus,8,25,"Niyan iginpatawag han hadi hira Moises ug Aaron ngan ginsiring, “Kadto na ngan paghalad kamo han iyo Dyos hin mga halad nga tinubod ngadto dinhe la ha sakob han nasod.”"
Exodus,8,26,"Binmaton hi Moises, “Diri maupay nga dinhe pagbuhaton ini, kay makakapaurit ini han mga Ehiptohanon kon maghalad kami hin mga mananap ngadto han Ginoo nga amon Dyos. Kon maghalad kami hin mga mananap nga makakapaurit han mga Ehiptohanon ngan ighalad ini ha dapit nga hikikit-an kami nira, pagbabatoon kami nira ngada han kamatay."
Exodus,8,27,"Kinahanglan lumakat kami hin tulo ka adlaw ngadto han kamingawan hin paghalad ha Ginoo nga amon Dyos, hin mga halad nga tinubod sumala han iya iginsugo ha amon.”"
Exodus,8,28,"Nagsiring an hadi, “Tutugotan ko kamo hin paghalad han Ginoo nga iyo Dyos didto ha kamingawan kundi ayaw kamo pahirayo hin duro. Ig-ampo ako niyo.”"
Exodus,8,29,"Binmaton hi Moises, “Ha akon gud paghilakat, mag-aampo ako dayon ngadto han Ginoo nga buwas umiwas an mga langaw ha imo, han imo mga opisyal, ngan han imo mga tawo. Kundi kinahanglan diri mo na liwat kami paglimbongan, ngan pagpugngan mo an mga tawo hin paglakat basi maghalad hira han Ginoo .”"
Exodus,8,30,"Binayaan ni Moises an hadi, ngan nag-ampo hiya han Ginoo ,"
Exodus,8,31,"ngan ginbuhat han Ginoo sumala han pinangaro ni Moises. Binayaan han kalangawan an hadi, an iya mga opisyal, ngan an iya mga tawo; waray gud nahibilin nga bisan usa nga langaw."
Exodus,8,32,"Kundi bisan pa hini nga takna, nagmatig-a la gihapon an kasingkasing han hadi, ngan waray na liwat niya palakta an mga Israelita."
Exodus,9,1,"Nagsiring kan Moises an Ginoo , “Kadtoa an hadi ngan sidnga hiya nga nasiring an Ginoo nga Dyos han mga Hebreo, ‘Palakta an akon mga tawo, basi makagsingba hira ha akon."
Exodus,9,2,"Kon dumiri ka na liwat hin pagpalakat ha ira,"
Exodus,9,3,"kakastigohon ko ikaw pinaagi hin pagpadara hin makalilisang nga sakit ngada han ngatanan mo nga kamananampan—han imo mga kabayo, mga asno, mga kamelyo, mga baka, mga karnero, ngan mga kanding."
Exodus,9,4,"Paglalainon ko an kamanampan han mga Israelita ngan han kanan mga Ehiptohanon, ngan waray mapatay nga mananap nga gintatag-iya han mga Israelita."
Exodus,9,5,"Igintalaan ko nga Ginoo , an buwas nga adlaw hin pagbuhat ko hini nga kastigo.’”"
Exodus,9,6,"Han pagkabuwas, ginbuhat han Ginoo sumala han iya iginsiring, ngan nagkamatay an ngatanan nga kamanampan han mga Ehiptohanon, kundi waray gud namatay han kanan mga Israelita."
Exodus,9,7,"Nagpakiana an hadi kon ano an nahinabo, ngan ginsumatan hiya nga waray gud namatay han kamanampan han mga Israelita. Kundi matig-a la gihapon an iya kasingkasing ngan waray gud niya pagpalakta an mga tawo."
Exodus,9,8,"Niyan nagsiring kanda Moises ug Aaron an Ginoo , “Kuha hin pira ka harop nga agbon tikang hin abo; igpasabrag ini kan Moises ngadto ha kahanginan ha atubangan han hadi."
Exodus,9,9,"Magsasarang ini sugad hin pino nga tapotapo ha bug-os nga tuna han Ehipto, ngan ha ngatanan nga dapit. Makakahimo ini hin mga hubag nga nabusod dida han mga tawo ngan han kamanampan.”"
Exodus,9,10,"Sanglit kinmuha hira hin mga agbon ngan tinmindog hira ha atubangan han hadi; iginsabrag ini ni Moises ha kahanginan, ngan nakahimo hin mga hubag nga nabusod dida han mga tawo ngan han kamanampan. Pagbusod han mga hubag nahimo ini nga mga kapithok."
Exodus,9,11,"Waray makaatubang kan Moises an mga salamangkero kay pinanhubagan hira, sugad na an iba nga mga Ehiptohanon."
Exodus,9,12,"Kundi ginpatig-a han Ginoo an kasingkasing han hadi, ngan sumala han iya iginsiring, waray an hadi mamati kanda Moises ug Aaron."
Exodus,9,13,"Niyan nagsiring kan Moises an Ginoo , “Buwas hin aga kadto ngan pakigkita han hadi, ngan sidnga hiya nga nasiring an Ginoo nga Dyos han mga Hebreo, ‘Palakta an akon mga tawo basi makagsingba hira ha akon."
Exodus,9,14,"Hini nga mga panahon kakastigohon ko diri la an imo mga opisyal ngan an imo mga tawo, kundi pati ikaw, basi hibaroan mo nga waray na sugad ha akon ha bug-os nga kalibutan."
Exodus,9,15,"Kon ginbayaw ko an akon kamot hin paghampak ha imo ngan han imo mga tawo pinaagi hin sakit, waray ka na unta yana."
Exodus,9,16,"Kundi tinugotan ko nga mabuhi ka, basi makakita ka han akon gahom, ngan mahibantog ako ha bug-os nga kalibutan."
Exodus,9,17,Kundi mapinahitas-on ka la gihapon ngan nadiri ka pagtugot hin pagpalakat han akon mga tawo.
Exodus,9,18,"Ha sugad hini nga takna buwas igpapadara ko in uranos hin mga bato nga yelo, nga waray pa gud mahinabo ha bug-os nga Ehipto, ha bug-os nga kasaysayan han nasod."
Exodus,9,19,"Sanglit pagsugo nga igsirong an imo hinuptan nga mga hayop ngan an ngatanan nga aadto ha gawas. Magkakahuglog in mga bato nga yelo ngada han mga tawo ngan kamanampan nga aadto ha gawas, nga diri mahisirong, ngan magkakamatay hira ngatanan.’”"
Exodus,9,20,"Nahadlok han iginsiring han Ginoo in pira han mga opisyal han hadi, sanglit iginsakob nira an ira mga oripon ngan kamanampan."
Exodus,9,21,"Kundi waray la baliha han iba an pahimatngon han Ginoo , ngan ginpabay-an la ha gawas an ira mga oripon ngan kamanampan."
Exodus,9,22,"Niyan nagsiring kan Moises an Ginoo , “Bayawa an imo kamot ngan mauran ha bug-os nga tuna han Ehipto in mga bato nga yelo—ngada han mga tawo, han kamanampan, ngan han ngatanan nga mga tanom didto han kaumhan.”"
Exodus,9,23,"Sanglit ginbayaw ni Moises an iya tungkod ngadto ha langit, ngan iginpadara han Ginoo in dalugdog ngan mga bato nga yelo, ngan naigo han lilinti an tuna. Ginpadara han Ginoo"
Exodus,9,24,in uranos hin mga bato nga yelo upod in lilinti nga nag-iiroidlap. Amo adto an gikukusogi nga uranos hin mga bato nga yelo nga nahinabo didto ha Ehipto ha bug-os nga kasaysayan hini nga nasod.
Exodus,9,25,"Ha bug-os nga Ehipto ginpukan han mga bato nga yelo an ngatanan nga nakadto ha gawas, lakip an ngatanan nga mga tawo ngan kamanampan. Gindaot hini an ngatanan nga mga tanom ha kaumhan ngan ginpukan an ngatanan nga kakahoyan."
Exodus,9,26,An katunaan la han Gosen nga gin-ukyan han mga Israelita an waray urani han mga bato nga yelo.
Exodus,9,27,"Ginpasugoan han hadi hira Moises ug Aaron ngan ginsiring, “Nakasala ako hini nga takna; matadong an Ginoo , ngan sayop ako ngan an akon mga tawo."
Exodus,9,28,Pag-ampo han Ginoo ; uraura na ini nga dalugdog ngan mga bato nga yelo! Nagsasaad ako hin pagpalakat ha iyo; diri na kinahanglan nga maglangan pa kamo.”
Exodus,9,29,"Nagsiring ha iya hi Moises, “Ha paghigawas ko gud la han syudad, babayawon ko dayon an akon mga kamot ha pag-ampo ngadto han Ginoo . Maukoy an dalugdog ngan an mga bato nga yelo, basi mahibaro ka nga kanan Ginoo an tuna."
Exodus,9,30,Kundi maaram ako nga diri pa ikaw nahahadlok han Ginoo nga Dyos ngan an imo mga opisyal.”
Exodus,9,31,"Nagkadudunot an tanom nga lino ngan an sebada, kay hinog na an sebada ngan nanmukad na an lino."
Exodus,9,32,"Kundi waray may nadunot han trigo, kay orhe man an kahinog hini."
Exodus,9,33,"Binayaan ni Moises an hadi, ginmawas hiya han syudad, ngan ginbayaw an iya mga kamot ha pag-ampo ngadto han Ginoo . Inmukoy ngatanan an dalugdog, an mga bato nga yelo, ngan an uran."
Exodus,9,34,"Han paghikit-i la hini han hadi, nakasala na liwat hiya. Nagpadayon la gihapon hin kamagtig-a an kasingkasing han hadi ngan han iya mga opisyal,"
Exodus,9,35,"ngan sumala han iginsiring han Ginoo pinaagi kan Moises, waray gud pagpalakta han hadi an mga Israelita."
Exodus,10,1,"Niyan nagsiring kan Moises an Ginoo , “Kadto ngan pakigkita han hadi. Ginpatig-a ko an kasingkasing niya ngan han iya mga opisyal, basi pagbuhaton ko dida ha ira ini nga mga milagro,"
Exodus,10,2,ngan basi makagsumat ka han imo mga anak ngan mga apo kon gin-unan-o ko hin pagluronga han mga Ehiptohanon han pagbuhata ko han mga milagro. Mahibabaro kamo ngatanan nga ako amo an Ginoo .”
Exodus,10,3,"Sanglit kinmadto han hadi hira Moises ug Aaron ngan nagsiring ha iya, “Nasiring an Ginoo nga Dyos han mga Hebreo, ‘Tubtob san-o an diri mo pagtubyan ha akon? Palakta an akon mga tawo, basi makagsingba hira ha akon."
Exodus,10,4,"Kon magpadayon ka hin pagdumiri, buwas gud igpapadara ko nganhi han imo nasod in mga duron."
Exodus,10,5,"Madadamo hin duro an mga duron ngan maluluob gud hini an tuna. Kakaonon hini an ngatanan nga waray mabungkag han mga bato nga yelo, bisan pa an nanhisalin nga kakahoyan."
Exodus,10,6,Pupun-on hini an imo mga palasyo ngan an kabablayan han ngatanan mo nga mga opisyal ngan ngatanan mo nga mga tawo. Labaw pa ini kamaraot kay han bisan ano nga hinkit-an han iyo kaapoy-apoyan.’” Katapos tinmalikod dayon hi Moises ngan linmakat.
Exodus,10,7,"Ginsiring an hadi han iya mga opisyal, “Tubtob san-o an pakasamok ha aton hini nga tawo? Palakta an kalalaken-an nga mga Israelita basi makagsingba hira han Ginoo nga ira Dyos. Diri ka ba maaram nga nabubungkag na an Ehipto?”"
Exodus,10,8,"Sanglit pinabalik ngadto han hadi hira Moises ug Aaron ngan ginsiring hira han hadi, “Makakalakat na kamo ngan makakagsingba han Ginoo nga iyo Dyos. Kundi hira hin-o gud an makadto?”"
Exodus,10,9,"Binmaton hi Moises, “Kami gud ngatanan, lakip an amon kabataan ngan an amon kalagasan. Dadad-on namon an amon mga anak nga kalalaken-an ngan kababayen-an, amon mga karnero ngan mga kanding ngan an amon mga baka, kay kinahanglan magsaurog kami hin pyesta ha pagpasidungog han Ginoo .”"
Exodus,10,10,"Nagsiring an hadi, “Nagsusumpa ako pinaagi han Ginoo nga diri ko gud kamo tutugotan hin pagdara han iyo kababayen-an ngan kabataan! Dayag ini nga karuyag niyo hin pagsupil ha akon."
Exodus,10,11,"Diri! An kalalaken-an la an makadto hin pagsingba han Ginoo , kon amo ito an iyo karuyag.” Katapos hito, pinaiwas hira Moises ug Aaron tikang ha atubangan han hadi."
Exodus,10,12,"Niyan nagsiring kan Moises an Ginoo , “Bayawa an imo kamot ha igbaw han tuna han Ehipto basi magkaabot an mga duron. Maabot ini ngan kakaonon an ngatanan nga naturok, ngan an ngatanan nga nahisalin han pag-uranos han mga bato nga yelo.”"
Exodus,10,13,"Sanglit ginbayaw ni Moises an iya tungkod ngan ha bug-os hito nga adlaw ngan gab-i ginpahuyop han Ginoo ngada ha tuna in hangin nga kabunghan. Han pagkaaga na, gindara hini an mga duron."
Exodus,10,14,Nagkaabot ini nga pinangon nga mga duron ngan hinmugdon ha bug-os nga nasod. Amo ini an gidadakoi nga mga pangon hin mga duron nga hinkit-an tikang ha tinikangan ngan diri na gud hikikit-an liwat.
Exodus,10,15,"Naluob hini an tuna tubtob nga nag-iritom na la ini hin duron; ginkaon hini an bisan ano nga nahisalin han pag-uranos han mga bato nga yelo, lakip an ngatanan nga mga bunga han kakahoyan. Waray gud lapyo nga dahon nga nahisalin dida hin bisan ano nga kahoy o tanom ha bug-os nga tuna han Ehipto."
Exodus,10,16,"Niyan ginpatawag hin kadagmitan han hadi hira Moises ug Aaron ngan ginsiring, “Nakasala ako han Ginoo nga iyo Dyos ngan ha iyo."
Exodus,10,17,Yana pasayloa an akon sala hini yana nga takna ngan pag-ampo kamo han Ginoo nga iyo Dyos nga kuhaon tikang ha akon ini nga makamaratay nga kastigo.”
Exodus,10,18,"Binayaan ni Moises an hadi, ngan nag-ampo hiya han Ginoo ."
Exodus,10,19,"Ngan ginpahuyop han Ginoo an hangin nga habagat, diri na an kabunghan, ngan napalid an mga duron ngadto han Dagat Suez. Waray bisan usa nga duron nga nahibilin ha bug-os nga Ehipto."
Exodus,10,20,Kundi ginpatig-a han Ginoo an kasingkasing han hadi ngan waray han hadi palakta an mga Israelita.
Exodus,10,21,"Niyan nagsiring kan Moises an Ginoo , “Bayawa tipalangit an imo kamot ngan malulukop an tuna han Ehipto hin madakmol nga kasisidman.”"
Exodus,10,22,Ginbayaw ni Moises tipalangit an iya kamot ngan nagsirom ha bug-os nga Ehipto sulod hin tulo ka adlaw.
Exodus,10,23,Waray na gud maggigikitaay an mga Ehiptohanon ngan waray hira gumawas han balay sulod hito nga panahon. Kundi may-ada kapawa an mga Israelita didto han ira gin-uokyan.
Exodus,10,24,"Gintawag han hadi hi Moises ngan ginsiring, “Makakalakat na kamo hin pagsingba han Ginoo ; makakaupod ha iyo bisan an iyo kababayen-an ngan kabataan. Kundi kinahanglan magpabilin dinhe an iyo mga karnero, mga kanding, ngan mga baka.”"
Exodus,10,25,"Binmaton hi Moises, “Kon sugad, ikaw an mahatag ha amon hin mga mananap para hin mga halad nga tinubod nga ighahalad ngadto han Ginoo nga amon Dyos."
Exodus,10,26,Diri; dadad-on namon an amon kahayopan; waray igbibilin bisan mausa. Kinahanglan kami ngahaw an magpipili han kahayopan nga gagamiton namon hin pagsingba han Ginoo nga amon Dyos. Diri kami mahibabaro kon ano nga mga mananap an ighahalad ha iya tubtob han amon pag-abot didto.”
Exodus,10,27,Ginpatig-a han Ginoo an kasingkasing han hadi ngan waray gud hiya tumugot nga lumakat hira.
Exodus,10,28,"Nagsiring kan Moises an hadi, “Iwas ha akon atubangan! Ayaw na gud ako pakitaa pa ha imo! Ha adlaw nga hikit-an ko ikaw, mapatay ka!”"
Exodus,10,29,"Binmaton hi Moises, “Sumala han imo siring, diri ka na gud makita ha akon.”"
Exodus,11,1,"Niyan nagsiring kan Moises an Ginoo , “Usa na la nga kastigo an akon igpapadara han hadi han Ehipto ngan han iya mga tawo. Katapos hito, palalakton na kamo niya. Ngani, paiiwason gud niya kamo ngatanan."
Exodus,11,2,Yana paghimangrawi an mga tawo han Israel ngan sidnga hira ngatanan nga pangaroan nira hin bulawan ngan salapi nga alahas an ira mga amyaw.”
Exodus,11,3,Ginlarang han Ginoo nga pagtahoron han mga Ehiptohanon an mga Israelita. Gin-isip gud han mga opisyal ngan han ngatanan nga mga tawo nga usa nga dako gud nga pagkatawo hi Moises.
Exodus,11,4,"Niyan ginsiring ni Moises an hadi, “Nasiring an Ginoo , ‘Ha katutnga han gab-i maglalatas ako han Ehipto,"
Exodus,11,5,"ngan magkakamatay an ngatanan nga mga suhag nga lalake dinhe ha Ehipto, tikang han anak han hadi nga amo an manurunod han trono ngadto han anak han oripon nga babaye nga naggigiling hin trigo. Magkakamatay liwat an ngatanan nga suhag nga mga anak han ngatanan nga mga baka."
Exodus,11,6,"Magkakamay-ada dagko nga mga pagnguyngoy ha bug-os nga Ehipto nga waray pa gud mahinabo hadto, ngan diri na liwat mahinanabo."
Exodus,11,7,Kundi waray ngani usa nga ayam nga mag-uosig ngadto han mga Israelita o han ira mga hayop. Niyan mahibabaro kamo nga ako nga Ginoo maglalain han mga Ehiptohanon tikang han mga Israelita.’”
Exodus,11,8,"Gintapos ni Moises pinaagi hin pagsiring, “Madaop ngan mayukbo ha akon atubangan an ngatanan mo nga mga opisyal, ngan maghahangyo ini hira ha akon nga dad-on ko an ngatanan nga akon mga tawo ngan magkalakat hira. Katapos hito, malakat na ako.” Niyan ha dako nga kasina binayaan ni Moises an hadi."
Exodus,11,9,"Nagsiring kan Moises an Ginoo , “Diri pa gihapon mamamati ha imo an hadi, basi pagbuhaton ko dinhe ha Ehipto in darudamo pa nga akon mga milagro.”"
Exodus,11,10,"Ginbuhat nira Moises ug Aaron ini ngatanan nga mga milagro ha atubangan han hadi, kundi ginpatig-a han Ginoo an kasingkasing han hadi, ngan waray gud niya tugoti hin pagbaya han iya nasod an mga Israelita."
Exodus,12,1,Naghimangraw an Ginoo kanda Moises ug Aaron didto ha Ehipto:
Exodus,12,2,“Amo ini an syahan nga bulan han tuig para ha iyo.
Exodus,12,3,Ighatag ini nga mga tugon ngadto han bug-os nga bungto han Israel: Dida han ikanapulo nga adlaw hini nga bulan kinahanglan magpili an kada tawo hin usa nga nati nga karnero o nati nga kanding para han iya panimalay.
Exodus,12,4,"Kon diri damo an sakop han iya panimalay nga diri makakaubos hin bug-os nga nati nga karnero, mahihimo nga in usa nga karnero pagsaroan niya ngan han iya sapit nga amyaw, sumala han kadamo han mga tawo ngan sumala han kadamo nga makakaon han kada tawo."
Exodus,12,5,"Makakagpili kamo hin karnero o kanding, kundi kinahanglan lalaki ini, usa ka tuig an panuigon, ngan waray gud mga karat-an."
Exodus,12,6,"Laminga ini tubtob han ika-14 nga adlaw han bulan, diin dida hiton gab-i pag-iihawon han bug-os nga bungto han Israel an hayop."
Exodus,12,7,Makuha hira han dugo ngan igpapahid ini dida han mga harigi han porta ngan han baybayon nga igbaw han porta han kabalayan diin kakaonon an mga hayop.
Exodus,12,8,"Hito nga gab-i pag-aaslon an inihaw, ngan kakaonon ini upod hin magpait nga mga panakot ngan hin tinapay nga waray patubo."
Exodus,12,9,"Ayaw kamo pagkaon hin bisan ano nga bahin han gin-ihaw nga hilaw o linaga, kundi kaona ini nga gin-asal hin bug-os, lakip an ulo, an mga tiil, ngan an mga sulod han ginhawa."
Exodus,12,10,"Kinahanglan diri kamo magsalin hin bisan ano hini ngada han pagkaaga; kon may mahisalin, kinahanglan pagsunogon ini."
Exodus,12,11,"Kinahanglan kaonon ini niyo hin kadagmitan, nga nakabado na kamo nga daan, andam para hin paglakat, nga may sandalyas na an iyo mga tiil ngan tungkod ha iyo kamot. Amo ini an Paglabay nga pagbubuhaton niyo hin pagpasidungog ha akon nga Ginoo ."
Exodus,12,12,"“Dida hito nga gab-i maglalatas ako han tuna han Ehipto ngan papatayon ko an ngatanan nga suhag nga lalake, ma tawo ug ma mananap, ngan kakastigohon ko an ngatanan nga kadiyosan han Ehipto. Ako amo an Ginoo ."
Exodus,12,13,"Mahihimo nga tigaman han kabablayan nga iyo inuokyan an dugo dida ha mga harigi han porta. Kon hikit-an ko an dugo, lalabyan ko la kamo, ngan diri ko kamo paglalabtan kon kastigohon ko na an mga Ehiptohanon."
Exodus,12,14,Kinahanglan pagsaurogon niyo ini nga adlaw nga usa nga pyesta para han Ginoo hin pagpahinumdom ha iyo han ginbuhat nakon nga Ginoo . Pagsauroga niyo ini ha ngatanan nga tiarabot nga panahon.”
Exodus,12,15,"Nagsiring an Ginoo , “Sulod hin pito ka adlaw, kinahanglan diri kamo kumaon hin tinapay nga may-ada patubo—kaona la niyo an tinapay nga waray patubo. Dida han syahan nga adlaw iggawas niyo ha iyo mga balay an ngatanan nga patubo hin tinapay, kay kon may kumaon hin tinapay nga may-ada patubo sulod hito nga pito ka adlaw, diri na hiya pag-iisipon nga sakop han akon mga tawo."
Exodus,12,16,"Dida han syahan ngan dida liwat han ikapito nga adlaw kinahanglan magtitirok kamo hin pagsingba. Mapahuway kamo dida hito nga mga adlaw, kundi makakahimo kamo pag-andam hin pagkaon."
Exodus,12,17,Sauroga niyo ini kay dida hini nga adlaw ginpagawas ko tikang ha Ehipto an iyo mga tribo. Sanglit kinahanglan pagsaurogon niyo nga pyesta ini nga adlaw ha ngatanan nga panahon nga tiarabot.
Exodus,12,18,Kinahanglan diri kamo kumaon hin bisan ano nga tinapay nga may-ada patubo tikang han gab-i han ika-14 nga adlaw han syahan nga bulan ngadto han gab-i han ika-21 nga adlaw.
Exodus,12,19,"Sulod hin pito ka adlaw kinahanglan waray patubo hin tinapay nga hiagian didto han iyo mga balay, kay diri na pag-iisipon nga sakop han akon mga tawo an bisan hin-o nga kumaon hin tinapay nga may-ada patubo, ma tuminungnong hiya o lumalangyaw.”"
Exodus,12,20,"Sulod hin pito ka adlaw kinahanglan waray patubo hin tinapay nga hiagian didto han iyo mga balay, kay diri na pag-iisipon nga sakop han akon mga tawo an bisan hin-o nga kumaon hin tinapay nga may-ada patubo, ma tuminungnong hiya o lumalangyaw.”"
Exodus,12,21,"Gintawag ni Moises an ngatanan nga mga pangulo han Israel, ngan ginsiring hira, “Magpili an tagsa ha iyo hin usa nga nati nga karnero o nati nga kanding ngan ihawa ini, basi makagsaurog han Paglabay an iyo mga panimalay."
Exodus,12,22,"Kuha kamo hin sanga hin isopo, igtunlob ini ha dugo han hayop dida han makaong nga ginsudlan ngan igpahid an dugo dida han mga harigi han porta ngan han baybayan nga igbaw han porta han iyo balay. Waray usa ha iyo nga gumawas han balay ngada han pagkaaga."
Exodus,12,23,"Kon maglatas na han Ehipto an Ginoo hin panmatay han mga Ehiptohanon, hikikit-an niya an dugo dida han mga baybayan ngan han mga harigi han porta, ngan diri niya tutugotan an Anghel han Kamatayon hin pagsulod han iyo mga balay ngan pagpatay ha iyo."
Exodus,12,24,Kinahanglan pagtumanon niyo ngan han iyo mga anak ha kadayonan ini nga mga turumanon.
Exodus,12,25,"Kon sumulod na kamo han tuna nga iginsaad han Ginoo hin paghatag ha iyo, kinahanglan pagbuhaton niyo ini nga seremonyas."
Exodus,12,26,"Kon magpakiana ha iyo an iyo mga anak, ‘Ano an kahulogan hini nga seremonyas?’"
Exodus,12,27,"mabaton kamo, ‘Amo ini an halad han Paglabay hin pagpasidungog han Ginoo , kay ginlabyan la niya an kabablayan han mga Israelita didto ha Ehipto. Pinanmatay niya an mga Ehiptohanon, kundi gintalwas kami!’” Nanluhod ngan nagsingba an mga Israelita."
Exodus,12,28,Katapos linmakat hira ngan ginbuhat nira an iginsugo han Ginoo kanda Moises ug Aaron.
Exodus,12,29,"Dida han katutnga na han kagab-ihon pinanmatay han Ginoo an ngatanan nga mga suhag nga kalalaken-an didto ha Ehipto, tikang han anak han hadi nga manurunod han trono, ngadto han anak han mga bihag didto ha prisohan; pinanmatay liwat an ngatanan nga mga suhag nga kamanampan."
Exodus,12,30,"Hito nga gab-i nagmata an hadi, an iya mga opisyal, ngan an ngatanan nga mga Ehiptohanon. May-ada makusog nga panangis ha bug-os nga Ehipto, kay waray usa nga panimalay didto nga waray patay nga anak nga lalake."
Exodus,12,31,"Hito ngahaw nga gab-i ginpatawag han hadi hira Moises ug Aaron ngan ginsiring, “Iwas, kamo ngan an mga Israelita! Bayai niyo an akon nasod; kadto ngan pagsingba kamo han Ginoo , sumala han iyo ginhangyo ha akon."
Exodus,12,32,"Dad-a an iyo mga karnero, mga kanding, ngan mga baka, ngan pagkalakat na kamo. Ig-ampo man liwat ako nga bendisyonan ako.”"
Exodus,12,33,"Gin-agda han mga Ehiptohanon an mga tawo nga magdagmit hira hin pagbaya han nasod. Nagsiring hira, “Magkakamatay kami ngatanan kon diri kamo umiwas.”"
Exodus,12,34,"Sanglit ginpuno han mga tawo hin ira minasa nga waray patubo an ira mga hormaan hin tinapay, ginputos nira hin mga dugnit, ngan ginpas-an ini nira."
Exodus,12,35,"Gintuman han mga Israelita an iginsiring ni Moises, ngan nangaro hira han mga Ehiptohanon hin bulawan ug salapi nga mga alahas ngan hin mga panapton."
Exodus,12,36,"Ginlarang han Ginoo nga pagtahoron han mga Ehiptohanon an mga Israelita ngan gintagan hira han ira pinangaro. Dida hini nga paagi, gindara han mga Israelita an mga manggad han mga Ehiptohanon."
Exodus,12,37,"Nagbaktas an mga Israelita tikang ha Rameses ngadto ha Sucot. May-ada mga 600,000 an kalalaken-an, labot han kababayen-an ngan kabataan."
Exodus,12,38,"Inmupod liwat ha ira in damo nga iba nga mga tawo ngan damo nga mga karnero, mga kanding ngan mga baka."
Exodus,12,39,"Naghudno hira hin tinapay nga waray patubo tikang han dara nira nga daan minasa tikang ha Ehipto, kay tigda la an pagpaiwasa ha ira nga waray na nira panahon hin pag-andam han ira pagkaon o hin minasa nga may-ada patubo."
Exodus,12,40,Nag-ukoy an mga Israelita didto ha Ehipto sulod hin 430 ka tuig.
Exodus,12,41,"Dida han adlaw han katapos na han 430 ka tuig, binmaya han Ehipto an ngatanan nga mga tribo han mga tawo han Ginoo ."
Exodus,12,42,Gab-i adto nga nag-agma an Ginoo hin pagpagawas ha ira tikang ha Ehipto; ighahalad ini ngahaw nga gab-i ngadto han Ginoo para ha ngatanan nga panahon nga tiarabot sugad nga gab-i nga kinahanglan mag-agma an mga Israelita.
Exodus,12,43,"Nagsiring kanda Moises ug Aaron an Ginoo , “Amo ini an mga turumanon han Paglabay: Waray lumalangyaw nga makaon han ginhalad han Paglabay,"
Exodus,12,44,"kundi makakakaon hini in bisan hin-o nga oripon nga iyo pinalit, kon pagtorion hiya anay."
Exodus,12,45,Diri makakakaon hini adton lumalabay la nga umorukoy o sinuholan la nga paratrabaho.
Exodus,12,46,Kinahanglan kaonon ini ngatanan nga gin-andam ha sakob han balay nga gin-andaman; kinahanglan diri ini pagdad-on ha gawas. Ngan ayaw pagbaria in bisan usa nga tul-an han hayop.
Exodus,12,47,Kinahanglan pagsaurogon han bug-os nga bungto han Israel ini nga pyesta.
Exodus,12,48,"Kundi waray makakakaon hini nga diri tinori nga lalake. Kon nag-ukoy dida ha iyo in usa nga lumalangyaw ngan karuyag hiya magsaurog han Paglabay hin pagpasidungog han Ginoo , kinahanglan iyo pagtorion anay an ngatanan nga kalalaken-an han iya panimalay. Niyan kinahanglan isipon na hiya nga sugad hin tunay nga natawo nga Israelita, ngan makakatampo na hiya han pyesta."
Exodus,12,49,Waray kalainan an mga turumanon han tunay nga natawo nga mga Israelita ngan han mga lumalangyaw nga nag-uokoy tampo ha iyo.”
Exodus,12,50,Sinmugot an ngatanan nga mga Israelita ngan gintuman nira an iginsugo han Ginoo kanda Moises ug Aaron.
Exodus,12,51,Dida hito manla nga adlaw ginpagawas han Ginoo an mga tribo nga Israelita tikang ha Ehipto.
Exodus,13,1,"Nagsiring kan Moises an Ginoo ,"
Exodus,13,2,"“Ighalad ha akon an ngatanan nga suhag nga kalalaken-an, kay akon an kada suhag nga lalake nga Israelita, ngan an kada suhag nga lalaki nga mananap.”"
Exodus,13,3,"Nagsiring hi Moises han mga tawo, “Hinumdomi ini nga adlaw—an adlaw han pagbaya niyo han Ehipto, an dapit diin mga oripon kamo. Amo ini an adlaw han pagpagawsa ha iyo han Ginoo pinaagi han iya dako nga gahom. Diri kamo makakaon han tinapay nga may-ada patubo."
Exodus,13,4,"Mabaya kamo han Ehipto dida hini nga adlaw han syahan nga bulan, an bulan han Abib."
Exodus,13,5,"Nagsaad han iyo kaapoy-apoyan an Ginoo hin paghatag ha iyo han tuna han mga Canaanhon, han mga Hiteohanon, han mga Amoreohanon, han mga Hibeohanon, ngan han mga Jebuseohanon. Kon pagdad-on na kamo niya ngadto hito nga hura ngan matambok nga tuna, kinahanglan pagsaurogon niyo ini nga pyesta dida han syahan nga bulan han kada tuig."
Exodus,13,6,"Sulod hin pito ka adlaw kinahanglan kumaon kamo hin tinapay nga waray patubo, ngan dida han ikapito nga adlaw magsasaurog kamo hin pagpasidungog han Ginoo ."
Exodus,13,7,Sulod hin pito ka adlaw kinahanglan diri kamo kumaon hin bisan ano nga tinapay nga may-ada patubo; kinahanglan waray patubo o waray tinapay nga may-ada patubo bisan diin nga dapit han iyo tuna.
Exodus,13,8,"Kon magtikang na an pyesta, sumati an iyo mga anak nga kalalaken-an nga ginbubuhat niyo ini ngatanan tungod han ginbuhat ha iyo han Ginoo han pagawas niyo han Ehipto."
Exodus,13,9,Ini nga pagsaurog usa ini nga pahinumdom sugad hin ihinigot nga tigaman ha iyo kamot o ipinatik ha iyo agtang nga magpapahinumdom ini ha iyo basi magpadayon kamo hin pagsubay ngan pag-aram han Balaod han Ginoo tungod nga ginpagawas kamo han Ginoo tikang ha Ehipto pinaagi han iya dako nga gahom.
Exodus,13,10,Pagsauroga niyo ini nga pyesta dida han igintalaan nga panahon ha kada tuig.
Exodus,13,11,"“Kon dad-on kamo han Ginoo ngadto han tuna han mga Canaanhon nga iginsaad hin paghatag ha iyo ngan han iyo kaapoy-apoyan,"
Exodus,13,12,"kinahanglan ighalad niyo ha Ginoo an ngatanan nga mga suhag nga lalake. Kanan Ginoo an ngatanan nga mga suhag nga lalaki han iyo kamanampan,"
Exodus,13,13,"kundi kinahanglan lukaton niyo ha iya an tagsa nga suhag nga asno nga lalaki pinaagi hin paghalad hin usa nga nati nga karnero. Kon diri niyo karuyag hin paglukat han asno, baria an liog hini. Kinahanglan lukaton niyo an kada suhag nga lalake nga iyo anak."
Exodus,13,14,"Ha tiarabot nga panahon, kon pakianhan kamo han iyo anak kon ano an kahulogan hini nga turumanon, iyo babatonon hiya, ‘Pinaagi hin dako nga gahom, ginpagawas kami han Ginoo tikang ha Ehipto, an dapit diin gin-oripon kami."
Exodus,13,15,"Han matig-a an kasingkasing han hadi han Ehipto ngan dinmiri hiya hin pagpalakat ha amon, ginpatay han Ginoo an ngatanan nga mga suhag nga kalalaken-an han tawo pati an lalaki han mananap didto han tuna han Ehipto. Amo ito nga iginhahalad namon han Ginoo an ngatanan nga mga suhag nga lalaki nga mananap, kundi linulukat namon an amon suhag nga kalalaken-an."
Exodus,13,16,Ini nga pagsaurog usa ini nga pahinumdom sugad hin ihinigot nga tigaman ha amon mga kamot o ipinatik ha amon mga agtang nga magpapahinumdom ini ha amon nga ginpagawas kami han Ginoo tikang ha Ehipto pinaagi han iya dako nga gahom.’”
Exodus,13,17,"Han pagtugoti na han hadi han Ehipto nga an mga Israelita makakahimo na hin paglakat, waray hira dad-a han Dyos pinaagi han dalan nga nagliligid han baybayon tipakadto ha Filistia, bisan kon amo ini an laktod nga dalan. Naghunahuna an Dyos, “Diri ko karuyag nga mabalhin an hunahuna han mga tawo ngan bumalik hira ngadto ha Ehipto kon makasabot hira nga maasdang hira hin araway.”"
Exodus,13,18,Iya lugod iginlibot hira han kamingawan tipakadto han Dagat Pula. Sangkap hin pakig-away an mga Israelita.
Exodus,13,19,"Gindara ni Moises an mga tul-an ni Jose, sumala han pagpasumpaa ni Jose han mga Israelita nga tutumanon nira ini. Nagsiring hi Jose, “Kon pagtalwason na kamo han Dyos, kinahanglan pagdad-on niyo an akon mga tul-an tikang hini nga dapit.”"
Exodus,13,20,"Binayaan han mga Israelita an Sucot ngan nagkampo hira didto ha Etam, didto han ligid han kamingawan."
Exodus,13,21,"Nag-uuna ha ira an Ginoo pinaagi hin harigi nga dampog kon adlaw hin pagtutdo ha ira han dalan, ngan pinaagi hin harigi nga kalayo kon gab-i ha paghatag ha ira hin kapawa, basi makagpadayon hira hin paglakat adlaw gab-i."
Exodus,13,22,Dayuday nag-una han mga tawo an harigi nga dampog kon adlaw ngan an harigi nga kalayo kon gab-i.
Exodus,14,1,"Niyan nagsiring kan Moises an Ginoo ,"
Exodus,14,2,"“Sidnga an mga Israelita hin pagbalik ngan pagkampo ha atubangan han Pihahirot, ha butnga han Migdol ngan han Dagat Pula, hirani han Baal-sefon."
Exodus,14,3,Makakasiring an hadi nga nagkaburublag ngan nagsarang ha tuna an mga Israelita ngan diri makakagawas ha kamingawan.
Exodus,14,4,"Patitig-ahon ko an kasingkasing han hadi ngan lalanaton kamo niya, ngan an akon pagdarag-an kontra han hadi ngan han iya kasondalohan makahatag ha akon hin dungog. Niyan mahibabaro an mga Ehiptohanon nga ako amo an Ginoo .” Ginbuhat han mga Israelita sumala han igintugon ha ira."
Exodus,14,5,"Han pagsumati la han hadi han Ehipto nga nagpakakalagiw na an mga Israelita, naliwat an hunahuna niya ngan han iya mga opisyal, ngan nagsiring, “Ano ini nga aton ginbuhat? Tinugotan ta man hin pagpalagiw an mga Israelita, ngan waray na naton mga oripon!”"
Exodus,14,6,Sanglit gin-andam han hadi an iya mga karuwahe ngan an iya kasondalohan hin pakig-away.
Exodus,14,7,"Ginmawas hiya dara an ngatanan niya nga mga karuwahe, lakip an unom ka gatos nga gimamag-upayi nga mga karuwahe, nga minandoan han ira mga opisyal."
Exodus,14,8,"Ginpatig-a han Ginoo an kasingkasing han hadi, ngan ginlanat an mga Israelita nga nabaya hin madinaogon an Ehipto."
Exodus,14,9,"Ginlanat hira han kasondalohan nga Ehiptohanon dara an ngatanan nga mga kabayo, mga karuwahe, ngan mga dikabayo, ngan hin-abotan an mga Israelita didto han dapit nga ira ginkampohan, ha ligid han Dagat Pula, hirani han Pihahirot ug Baal-sefon."
Exodus,14,10,"Han paghikit-i la han mga Israelita nga ginlalanat hira han hadi ngan han iya kasondalohan, nalisang hira ngan nanggogliat ngadto han Ginoo hin pakibulig."
Exodus,14,11,"Nagsiring hira kan Moises, “Waray ba mga lubnganan didto ha Ehipto? Kinahanglan pa ba pagdad-on mo kami nganhi han kamingawan basi magkamatay? Tan-awa daw kon ano an imo ginbuhat hini nga pagpagawsa mo ha amon tikang ha Ehipto!"
Exodus,14,12,"Waray ba kami magsiring ha imo nga mahinanabo ini han waray pa kita lalakat? Ginsiring ka namon nga pabay-an mo na la kami, ngan magpapabilin kami nga mga oripon han mga Ehiptohanon. Mauroupay pa an kaoripon didto kay hin kamatay dinhe ha kamingawan.”"
Exodus,14,13,"Binmaton hi Moises, “Ayaw kamo kahadlok! Tindog la kamo ha iyo dapit, ngan makita kamo kon ano an pagbubuhaton han Ginoo hin pagtalwas ha iyo yana nga adlaw; diri nagud kamo makita liwat hini nga mga Ehiptohanon."
Exodus,14,14,"An Ginoo amo an makikig-away para ha iyo, ngan an kinahanglan la niyo pagbuhaton amo an paghilom.”"
Exodus,14,15,"Nagsiring kan Moises an Ginoo , “Kay ano nga nagoliat ka hin pakibulig? Sidnga an mga tawo nga magpadayon hira tipaunhan."
Exodus,14,16,Alsaha an imo tungkod ngan kapti ini ha bawbaw han dagat. Magbubuhag an tubig ngan makakatabok an mga Israelita dida ha mamara nga salad han dagat nga ira aagian.
Exodus,14,17,"Patitig-ahon ko hin duro an kasingkasing han mga Ehiptohanon basi paglanaton nira an mga tawo, ngan an akon pagdarag-an kontra han hadi, han iya kasondalohan, han iya mga karuwahe, ngan han iya mga dikabayo makakahatag ha akon hin dungog."
Exodus,14,18,"Kon pirdehon ko na hira, mahibabaro an mga Ehiptohanon nga ako amo an Ginoo .”"
Exodus,14,19,"Binmalhin an anghel han Dyos nga nakada ha atubangan han kasondalohan han Israel, ngan kinmadto hiya ha talikoran. Binmalhin liwat ngadto ha talikoran an harigi nga dampog"
Exodus,14,20,"nga pinmabutnga ini han mga Ehiptohanon ngan han mga Israelita. Ginsidman han dampog an mga Ehiptohanon, kundi ginpawaan hini an mga tawo han Israel, sanglit waray magkahirani ha bug-os nga gab-i an mga kasondalohan han Israel ug Ehipto."
Exodus,14,21,"Gin-unat ni Moises an iya kamot ha igbaw han dagat ngan ginbuhag han Ginoo an dagat pinaagi hin makusog nga hangin nga kabunghan. Naghinangin ha bug-os nga gab-i ngan nagmara an salad han dagat. Nabuhag an tubig,"
Exodus,14,22,"ngan tinmabok han dagat an mga Israelita dida han mamara nga salad, ngan ha igkasi ligid nahimo nga daw mga pader an tubig."
Exodus,14,23,"Ginlanat hira han mga Ehiptohanon ngan ginsunod hira ngadto han dagat upod an ngatanan nira nga mga kabayo, mga karuwahe, ngan mga dikabayo."
Exodus,14,24,"Han waray pa sisirang an adlaw, tinmangbo an Ginoo tikang han harigi nga kalayo ug dampog ngadto han kasondalohan nga Ehiptohanon, ngan ginlisang hira."
Exodus,14,25,"Nagmatig-a an mga ruyda han ira mga karuwahe, sanglit nagkuri gud hira hin pagpadalagan han mga karuwahe. Nagsiring an mga Ehiptohanon, “Nakikig-away an Ginoo kontra ha aton para han mga Israelita. Isol kita dinhe!”"
Exodus,14,26,"Niyan nagsiring kan Moises an Ginoo , “Unata an imo kamot ha igbaw han dagat, ngan mabalik an tubig ngadto han mga Ehiptohanon ngan han ira mga karuwahe, ngan mga dikabayo.”"
Exodus,14,27,"Sanglit gin-unat ni Moises an iya kamot ha igbaw han dagat, ngan han pagkamaagahon binmalik an tubig ngadto han una niya nga kahilarom hini. Nagtalinguha an mga Ehiptohanon hin paglikay tikang han tubig, kundi iginduso hira han Ginoo ngadto han dagat."
Exodus,14,28,"Binmalik an tubig ngan linapwasan an mga karuwahe, an mga dikabayo, ngan an ngatanan nga kasondalohan nga Ehiptohanon nga naglanat han mga Israelita ngadto han dagat; waray gud usa ha ira nga nahisalin."
Exodus,14,29,"Kundi tinmabok han dagat an mga Israelita dida han mamara nga salad, nga may mga pader nga tubig ha igkasi ligid."
Exodus,14,30,"Dida hito nga adlaw gintalwas han Ginoo an mga tawo han Israel tikang han mga Ehiptohanon, ngan hinkit-an han mga Israelita nga nagsasarang ha baybayon an mga patay nga mga Ehiptohanon."
Exodus,14,31,"Han paghikit-i han mga Israelita han dako nga gahom nga ginamit han Ginoo hin pagpirde han mga Ehiptohanon, nahadlok hira nga puno hin pagtahod han Ginoo ; ngan sinmarig hira han Ginoo ngan kan Moises nga iya surugoon."
Exodus,15,1,Niyan nagkanta hi Moises ngan an mga Israelita ngadto han Ginoo hini nga kanta: “Magkakanta ako han Ginoo tungod han iya mahimayaon nga pagdarag-an; gintabog niya an mga kabayo ug an mga dikabayo ngadto ha kadagatan.
Exodus,15,2,"An Ginoo amo an akon kusog ngan akon kalipay; amo hiya an nagtalwas ha akon. Amo hiya an akon Dyos, ngan pagdadayawon ko hiya, hiya an Dyos han akon amay, ngan kakantahan ko an iya pagkagamhanan."
Exodus,15,3,Usa nga paraaway an Ginoo ; an Ginoo amo an iya ngaran.
Exodus,15,4,“Iginlabog niya ha dagat an kasondalohan han Ehipto ngan an ira mga karuwahe; nagkalulumos didto han Dagat Pula an gimamag-upayi nga mga opisyal.
Exodus,15,5,Ginlapwasan hira han hilarom nga dagat; linmunod hira ha kahiladman sugad hin bato.
Exodus,15,6,"“Makaaramdok an imo tuo nga kamot tungod han imo gahom, O Ginoo ; gindudugmok hini an kaaway."
Exodus,15,7,"Ginpupukan mo an imo mga kaaway tungod han imo kagamhanan; naglalaga an imo kasina, ngan inuugtang mo hira sugad hin uhot."
Exodus,15,8,Ginhuyop mo an dagat ngan nagpundok hin hitaas an tubig; tinmindog ini sugad hin pader; ngan nagmara an salad han dagat.
Exodus,15,9,"Nagsiring an kaaway, ‘Lalanaton ngan dadakpon ko hira; pagbabahinbahinon ko an ira manggad ngan titikason ko an ngatanan nga akon naruruyagan. Huhulboton ko an akon espada, ngan aagawon ko an ngatanan nga ira mga butang.’"
Exodus,15,10,"Kundi usa la nga huyop tikang ha imo, O Ginoo , nagkalulumos an mga Ehiptohanon; linmunod hira sugad hin timga didto han masulog nga tubig."
Exodus,15,11,"“O Ginoo , hin-o han kadiyosan in sugad ha imo? Hin-o in sugad ha imo nga urosahon an pagkabaraan? Hin-o in nakakagbuhat hin mga milagro ngan gamhanan nga mga buhat sugad han imo."
Exodus,15,12,"Gin-unat mo an imo tuo nga kamot, ngan ginlam-oy han tuna an amon mga kaaway."
Exodus,15,13,"Ha kamatinumanon mo han imo saad, gindara mo an mga tawo nga imo ginbawi; gindara mo hira pinaagi han imo kusog ngadto han imo baraan nga tuna."
Exodus,15,14,Hinbatian han kanasoran ngan nangungurog hira hin kahadlok; inaalpan hin duro nga kakulba an mga Filisteohanon
Exodus,15,15,Nalilisang an mga pangulo han Edumea; nangungurog an gamhanan nga mga tawo han Moab; nagmamatalaw an mga tawo han Canaan.
Exodus,15,16,"Inaalpan hira hin kakulba ngan kahadlok. Nakita hira han imo kusog, O Ginoo , ngan waray nira nahihimo tungod hin kahadlok, tubtob han pag-agi han imo mga tawo— an mga tawo nga imo gintalwas tikang hin pagkaoripon."
Exodus,15,17,"Ginpasulod ngan ginpaukoy mo hira didto han imo bukid, an dapit nga imo ginpili, O Ginoo , nga imo urokyan, an Templo nga ikaw ngahaw an nagtindog."
Exodus,15,18,"Maghahadi ka ha kadayonan, O Ginoo .”"
Exodus,15,19,"Nagtabok han dagat an mga Israelita dida hin mamara nga salad han dagat. Kundi han pagkadto na han dagat han mga karuwahe han mga taga-Ehipto upod an ira mga kabayo ngan mga dikabayo, ginpabalik han Ginoo an tubig ngan ginlapwasan hira."
Exodus,15,20,"Ginkuha ni Miriam nga manaragna, nga bugto ni Aaron, an iya tamborin, ngan sinmunod ha iya an ngatanan nga kababayen-an nga nagtotokar hin mga tamborin ngan nagsasarayaw."
Exodus,15,21,Nagkanta hi Miriam para ha ira: “Pagkanta ha Ginoo tungod han iya mahimayaon nga pagdarag-an; gintabog niya an mga kabayo ngan an ira mga dikabayo ngadto ha kadagatan.”
Exodus,15,22,"Niyan gindara ni Moises an mga tawo han Israel tikang han Dagat Pula ngadto ha kamingawan han Sur. Sulod hin tulo ka adlaw, ginlatas nira an kamingawan, kundi waray hira makaagi hin tubig."
Exodus,15,23,"Niyan inamabot hira ngadto hin usa nga dapit nga ginngaranan nga Mara, kundi mapait hin duro an tubig didto nga waray hira makainom. Amo ito nga ginngaranan nga Mara ini nga dapit."
Exodus,15,24,"Nagsumbong kan Moises an mga tawo ngan nagpakiana, “Ano an aton iimnon?”"
Exodus,15,25,"Nag-ampo hi Moises hin kinasingkasing ngadto han Ginoo , ngan ginpakita hiya han Ginoo hin lipak hin kahoy nga ipinilak niya ngadto han tubig, ngan waray na pagpait an tubig. Didto gintagan hira han Ginoo hin mga balaod nga pagtutumanon nira, ngan iya liwat ginsarihan hira didto."
Exodus,15,26,"Nagsiring hiya, “Kon pagsugton ako niyo hin hingpit pinaagi hin pagbuhat han akon gin-iisip nga matadong, ngan pinaagi hin pagtuman han akon mga sugo, diri ko kamo kakastigohon hin bisan ano nga sakit nga gindara ko ngadto han mga Ehiptohanon. Ako amo an Ginoo nga nagtatambal ha iyo.”"
Exodus,15,27,"Sunod inmabot hira ngadto ha Elim, diin may-ada dose nga mga burabod ngan sitenta nga mga kahoy nga palmera; didto nagkampo hira ha ligid han tubig."
Exodus,16,1,Nagkalakat tikang ha Elim an bug-os nga bungto han mga Israelita ngan inmabot hira ngadto han kamingawan han Sin nga butnga han Elim ug Sinai dida han ika-15 nga adlaw han ikaduha nga bulan katapos nira bumaya han Ehipto.
Exodus,16,2,Didto han kamingawan nagngurutob hira ngatanan kontra kanda Moises ug Aaron
Exodus,16,3,"ngan nagsiring hira, “Maupay pa kon ginpatay nala kami han Ginoo didto ha Ehipto. Didto nakakalingkod ngan nakakakaon pa kami hin karne ngan hin iba nga pagkaon sugad han amon karuyag. Kundi ginpagawas mo kami nganhi hini nga kamingawan basi mamatay kami ngatanan hin gutom.”"
Exodus,16,4,"Nagsiring kan Moises an Ginoo , “Yana pauuranon ko tikang ha langit in pagkaon para ha iyo ngatanan. Kinahanglan gumawas kada adlaw an mga tawo ngan magtirok hira hin igo nga pagkaon para hito nga adlaw. Pinaagi hini, makakasabot na ako kon magsusunod ba hira han akon mga tugon."
Exodus,16,5,"Dida han ikaunom nga adlaw, kinahanglan doblehon an ira pagtirok hin pagkaon, ngan andamon ini.”"
Exodus,16,6,"Sanglit nagsiring hira Moises ug Aaron ha ngatanan nga mga Israelita, “Yana nga gab-i mahibabaro kamo nga an Ginoo amo an nagdara ha iyo tikang ha Ehipto."
Exodus,16,7,"Ha pagkaaga hikikit-an niyo an himaya han Ginoo . Hinbatian niya an iyo mga pagngurutob kontra ha iya—tinuod, kontra ha iya, kay nagtutuman la kami han iya mga tugon.”"
Exodus,16,8,"Niyan nagsiring hi Moises, “An Ginoo amo an maghahatag ha iyo hin karne nga pagkaon ha gab-i ngan hin tinapay tubtob han iyo karuyag ha aga, kay hinbatian niya an duro na nga iyo pagngurutob kontra ha iya. Kon nagngungurutob kamo kontra ha amon, ha tinuod, an Ginoo amo an iyo ginngungurutoban.”"
Exodus,16,9,"Nagsiring kan Aaron hi Moises, “Pakanhia an bug-os nga bungto ngan patindoga hira ha atubangan han Ginoo , kay hinbatian niya an ira mga pagngurutob.”"
Exodus,16,10,"Han naghihimangraw hi Aaron ngadto han bug-os nga katilingban, inmatubang hira ngadto han kamingawan, ngan ha gilayon pinmakita didto hin usa nga dampog an himaya han Ginoo ."
Exodus,16,11,"Nagsiring an Ginoo ,"
Exodus,16,12,"“Hinbatian ko an mga pagngurutob han mga Israelita. Sumati hira nga ha pagkakulopay magkakamay-ada hira karne nga kakaonon, ngan ha pagkaaga magkakamay-ada hira han ngatanan nga tinapay nga ira karuyag. Niyan mahibabaro hira nga ako amo an Ginoo nga ira Dyos.”"
Exodus,16,13,"Dida han pagkagab-i nagkaabot in dako nga panon hin katamsihan nga sugad hin mga tukmo nga nakalukop han kampo, ngan han pagkaaga may-ada yamog nga nakaluob han kampo."
Exodus,16,14,"Han kapara na han tun-og, nahibilin dida ha bawbaw han tuna in magnipis, magbusag, ngan mahumok nga butang nga sugad hin matapok nga bagtik nga yamog."
Exodus,16,15,"Han paghikit-i la hini han mga Israelita, waray hira pakasabot kon ano ini, ngan may hinparupakiana ha hira, “Ano ini?” Nagsiring ha ira hi Moises, “Amo ini an pagkaon nga iginhatag ha iyo han Ginoo ."
Exodus,16,16,"Nagsugo an Ginoo nga magtirok hini an kada usa ha iyo sumala han iya ginkikinahanglan, duha ka litro an kada sakop han iya panimalay.”"
Exodus,16,17,"Ginbuhat ini han mga Israelita. May-ada ha ira nagtirok hin damo, ngan an iba gutiay la."
Exodus,16,18,"Han pagtaksa na nira hini, waray man magsobra adton nagtirok hin damo ngan waray man magkulang an nagtirok hin gutiay la. Nagtirok an kada usa sugad gudla han iya kinahanglan."
Exodus,16,19,"Nagsiring ha ira hi Moises, “Kinahanglan waray maghimos hin bisan ano hini para buwas.”"
Exodus,16,20,"Kundi waray bumali kan Moises an iba ha ira, ngan nagsalin hira. Han pagkaaga, uloron ngan mabaho na ini, sanglit nasina ha ira hi Moises."
Exodus,16,21,"Ikinaaga nangunguha an kada usa sugad la han iya kinahanglan; ngan kon mapaso na an adlaw, natunaw adton nahibibilin ha tuna."
Exodus,16,22,"Dida han ikaunom nga adlaw, nanguha hira hin doble nga pagkaon, tag-upat ka litro para han kada tawo. Nagkaabot an ngatanan nga mga pangulo han bungto, ngan ginsumatan nira hi Moises hiunong hini."
Exodus,16,23,"Ngan nagsiring hiya ha ira, “Nagsugo an Ginoo nga baraan nga adlaw hin pagpahuway buwas, ngan ighahalad ha iya ini nga adlaw. Lutoa yana nga adlaw an karuyag niyo paglutoon, ngan lagaa an karuyag niyo paglagaon. Kinahanglan isalin ngan himoson para buwas an bisan ano nga nahisalin.”"
Exodus,16,24,"Sumala han iginsugo ni Moises, ginhimos nira ngada han pagkabuwas an nahisalin; waray ini pagbaho o pag-ulora."
Exodus,16,25,"Nagsiring hi Moises, “Kaona niyo ini yana nga adlaw, kay adlaw yana hin pagpahuway nga iginhalad ngadto han Ginoo , ngan diri kamo makakaagi hin pagkaon ha gawas han kampo."
Exodus,16,26,"Kinahanglan manguha kamo hin pagkaon sulod hin unom ka adlaw, kundi waray pagkaon nga iyo hiaagian dida han ikapito nga adlaw, an adlaw hin pagpahuway.”"
Exodus,16,27,"Dida han ikapito nga adlaw ginmawas in pipira han mga tawo basi manguha hin mga pagkaon, kundi waray hira makaagi."
Exodus,16,28,"Niyan nagsiring kan Moises an Ginoo , “Tubtob san-o an diri niyo pagsugot han akon mga sugo?"
Exodus,16,29,Hinumdomi nga ako nga Ginoo naghatag ha iyo hin usa nga adlaw hin pagpahuway. Sanglit dida han ikaunom nga adlaw mahatag ako ha iyo hin pagkaon nga igo hin kanan duha ka adlaw. Dida han ikapito nga adlaw kinahanglan magpabilin an tagsatagsa dida han iya hinmumutangan ngan diri hiya bumaya han iya balay.”
Exodus,16,30,Sanglit waray magtrabaho an mga tawo dida han ikapito nga adlaw.
Exodus,16,31,"Ginngaranan han mga tawo han Israel nga mana an pagkaon. Sugad ini hin gutiay ngan mabusag nga liso, ngan sugad an rasa hini hin magnipis nga mga bibingka nga sinaktan hin dugos."
Exodus,16,32,"Nagsiring hi Moises, “Nagsugo ha aton an Ginoo hin pagtipig hin mana para han aton mga tulin, basi makakita hira han kaon nga iginhatag han Dyos hin pagpakaon ha aton dinhe han kamingawan han pagdad-a niya ha aton tikang ha Ehipto.”"
Exodus,16,33,"Nagsiring kan Aaron hi Moises, “Kuha hin usa nga tibod, sudli ini hin duha ka litro nga mana, ngan igbutang ini didto ha atubangan han Ginoo , basi paghimoson ini para han aton mga tulin.”"
Exodus,16,34,"Sumala han iginsugo han Ginoo kan Moises, iginbutang ini ni Aaron ha atubangan han Kahon han Ginsaaran basi mahimos ini hin maupay."
Exodus,16,35,"Mana an pagkaon han mga Israelita sulod han 40 ka tuig, tubtob han pag-abot nira ha tuna han Canaan nga ira gin-ukyan. ("
Exodus,16,36,Baynte ka litro an hin-aaraan nga taraksan nga ginggamit hadto nga panahon.)
Exodus,17,1,"Binmaya han kamingawan han Sin an bug-os nga katilingban nga Israelita, ngan nagbinurubalhin hira hin dapit sumala han sugo ha ira han Ginoo . Nagkampo hira didto ha Refidim, kundi waray didto tubig nga irimnon."
Exodus,17,2,"Nagngurutob hira kan Moises, ngan nagsiring, “Tagi kami hin tubig nga irimnon.” Binmaton hi Moises, “Kay ano nga nagnginginurutob kamo? Kay ano nga ginsasarihan man niyo an Ginoo ?”"
Exodus,17,3,"Kundi inuuhaw na hin duro an mga tawo ngan nagpadayon hira hin pagngurutob kan Moises. Nagsiring hira, “Kay ano nga ginpagawas mo kami ha Ehipto? Pagpatay ba hin uhaw ha amon, han amon mga anak, ngan han amon kabakahan?”"
Exodus,17,4,"Nag-ampo hi Moises hin kinasingkasing ha Ginoo ngan nagsiring, “Ano an akon sadang pagbuhaton hini nga mga tawo? Andam na hira hin pagbato ha akon.”"
Exodus,17,5,"Nagsiring kan Moises an Ginoo , “Paupda ha imo in pira han mga pangulo han Israel ngan pag-una kamo han mga tawo. Dad-a an tungkod nga imo iginbalbag han Nilo."
Exodus,17,6,Matindog ako ha imo atubangan dida hin usa nga bato didto ha Bukid Sinai. Balbaga an bato ngan maawas tikang hini in tubig nga irimnon para han mga tawo.” Ginbuhat ini ni Moises ha atubangan han mga pangulo han Israel.
Exodus,17,7,"Ginngaranan niya nga Masa ug Meriba an dapit, kay nagngurutob an mga Israelita ngan ginsarihan nira an Ginoo han pagpakiana nira, “Kaupod ba naton an Ginoo o diri?”"
Exodus,17,8,Nagkaabot an mga Amalekanhon ngan ginsulong nira an mga Israelita didto ha Refidim.
Exodus,17,9,"Nagsiring kan Josue hi Moises, “Pagpili hin kalalaken-an nga makadto buwas hin pakig-away han mga Amalekanhon. Matindog ako ha bawbaw han pungtod ngan kakaptan ko an tungkod nga iginpadara ha akon han Dyos.”"
Exodus,17,10,"Ginbuhat ni Josue sumala han iginsugo ha iya ni Moises ngan ginmawas hi Josue hin pakig-away han mga Amalekanhon, samtang sinmagka hira Moises, Aaron ug Hur ngadto ha bawbaw han pungtod."
Exodus,17,11,"Nakakadaog an mga Israelita kon binabayaw ni Moises an iya mga butkon, kundi nakakadaog an mga Amalekanhon kon ipinapaubos niya an iya mga butkon."
Exodus,17,12,"Han pagbutlawa na han mga butkon ni Moises, kinmuha hira Aaron ug Hur hin usa nga bato nga ginpalingkuran kan Moises, samtang nagtindog hira sapit kan Moises ngan gin-alsa nira an mga butkon ni Moises nga diri magtipaubos, tubtob han katunod han adlaw."
Exodus,17,13,Hini nga paagi ginpirde ni Josue an mga Amalekanhon.
Exodus,17,14,"Niyan nagsiring kan Moises an Ginoo , “Igsurat an kasaysayan hiunong hini nga pagdarag-an basi mahinumdoman ini. Sumati hi Josue nga pagpupuohon ko an mga Amalekanhon.”"
Exodus,17,15,Nagtindog hi Moises hin usa nga altar ngan ginngaranan ini nga “An Ginoo amo an akon Bandera.”
Exodus,17,16,"Nagsiring hiya, “Alsaha hin hitaas an bandera han Ginoo ! Magpapadayon an Ginoo hin pakig-away han mga Amalekanhon ha dayon nga katuigan!”"
Exodus,18,1,"Hinbatian ni Jetro nga padi han Madian, ngan ugangan ni Moises, an ngatanan nga ginbuhat han Dyos para kan Moises ngan han mga tawo han Israel, han pagpagawsa ha ira han Dyos tikang ha Ehipto."
Exodus,18,2,"Sanglit kinmadto hiya kan Moises ngan upod niya hi Sefora nga asawa ni Moises, nga iginbilin la anay ha iya,"
Exodus,18,3,"ngan hira Gerson ug Eliezer nga mga anak niya nga kalalaken-an. (Nagsiring hi Moises, “Nagin lumalangyaw ako didto hin usa nga langyaw nga tuna;” sanglit ginngaranan niya nga Gerson an usa nga anak."
Exodus,18,4,"Nagsiring liwat hiya, “Ginbuligan ako han Dyos han akon amay ngan gintalwas ako ha kamatayon tikang ha kamot han hadi han Ehipto;” sanglit ginngaranan niya nga Eliezer an ikaduha nga anak.)"
Exodus,18,5,Kinmadto ha kamingawan nga ginkampohan ni Moises didto han baraan nga bukid hira Jetro ngan an asawa ni Moises ngan an duha niya nga mga anak.
Exodus,18,6,"Nagpatugon hi Jetro kan Moises nga tiarabot hira,"
Exodus,18,7,"sanglit ginmawas hi Moises hin pagtapo ha iya. Yinmukbo hi Moises ha iya atubangan, ngan ginhadkan hiya. Naggipakurukumosta hira ngan sinmulod hira han tolda ni Moises."
Exodus,18,8,Ginsumatan ni Moises hi Jetro han ngatanan nga ginbuhat han Ginoo ngadto han hadi ngan han mga tawo han Ehipto basi matalwas an mga Israelita. Iya liwat ginsumatan hiya hiunong han mga kakurian nga gin-antos han mga tawo dida ha dalan ngan kon gin-unan-o han Ginoo hin pagtalwas ha ira.
Exodus,18,9,"Duro an kalipay ni Jetro han pakabati niya hini ngatanan,"
Exodus,18,10,"ngan nagsiring hiya, “Pagdayawon an Ginoo nga nagtalwas ha iyo tikang han hadi ngan han mga tawo han Ehipto! Pagdayawon an Ginoo nga nagtalwas han iya mga tawo tikang han pagkaoripon!"
Exodus,18,11,"Yana maaram na ako nga larolabaw an Ginoo kay han ngatanan nga kadiyosan, kay ginbuhat niya ini tungod kay ginraogdaog hira han mga Ehiptohanon.”"
Exodus,18,12,"Niyan gindara ni Jetro in usa nga halad nga pagtutuboron hin bug-os, ngan iba pa nga mga halad para han Dyos; ngan inmupod ha iya hi Aaron ngan an ngatanan nga mga pangulo han Israel hin pakigsaro han baraan nga pangaon nga usa nga buhat hin pagsingba han Dyos."
Exodus,18,13,"Han pagkabuwas, gintuhay ni Moises in mga kalipongan han mga tawo, ngan waray niya iba nga nabuhat tikang ha aga ngadto han pagkagab-i."
Exodus,18,14,"Han pakakita ni Jetro han ngatanan nga ginbuhat ni Moises, pinmakiana hiya, “Ano ini nga imo ginbubuhat para han mga tawo? Kay ano nga naglilinugaring ka la hin pagbuhat hini, ngan magkulop la an pagtinukdaw han mga tawo dinhe hin pakighimangraw ha imo?”"
Exodus,18,15,"Binmaton hi Moises, “Kinahanglan pagbuhaton ko ini kay nadangop man ha akon an mga tawo hin panginsayod han kaburot-on han Dyos."
Exodus,18,16,"Kon may kalipongan in duha ka tawo, nadangop hira ha akon, ngan gintutuhay ko kon hin-o ha ira an matadong, ngan gintututdoan ko hira han mga sugo ngan mga balaod han Dyos.”"
Exodus,18,17,"Niyan nagsiring hi Jetro, “Diri maupay ini nga imo ginbubuhat. Gugul-an ka hin duro pati ini nga mga tawo."
Exodus,18,18,Mabug-at ini hin duro para ha imo kon maglinugaring ka la.
Exodus,18,19,Yana sasagdonan ko ikaw hin maupay ngan mag-upod unta ha imo an Dyos. Matadong ini para ha imo hin pagtindog ha ngaran han mga tawo ha atubangan han Dyos ngan pagdara han ira mga kalipongan ngadto ha iya.
Exodus,18,20,"Kinahanglan pagtutdoan mo hira han mga sugo han Dyos, ngan pagsaysayan mo hira kon uunanhon nira hin pag-alagad han ira kinabuhi ngan kon ano an angay nira pagbuhaton."
Exodus,18,21,"Kundi labot hini, kinahanglan magpili ka hin takos nga mga tawo ngan tudloka hira nga mga pangulo han mga tawo: mga pangulo hin tinagyukot, tinaggatos, tinagsingkwenta, ngan, tinagpulo. Kinahanglan mga tawo hira nga mahadlokon han Dyos, nga katataporan, ngan diri kahuhukipan."
Exodus,18,22,"Mag-aalagad hira nga mga maghurukom han mga tawo ug diri hira pagliliwanliwanan. Makakagdara hira ngada ha imo han ngatanan nga magkuri nga mga sumbong, kundi hira ngahaw an maghuhukom han ngatanan nga masarusayon nga mga kalipongan. Diri na ini mabug-at para ha imo kay magkakabahinbahin na man ini nga katungdanan."
Exodus,18,23,"Kon pagbuhaton mo ini, sumala han iginsugo han Dyos, diri ka na gugul-an hin duro, ngan makakauli ini ngatanan nga mga tawo nga tuhay na an ira mga kalipongan.”"
Exodus,18,24,"Gintuman ni Moises an sagdon ni Jetro,"
Exodus,18,25,"ngan nagpili hiya hin takos nga mga tawo tikang dida han ngatanan nga mga Israelita, ngan gintudlok hira sugad nga mga pangulo hin tinagyukot, tinaggatos, tinagsingkwenta ngan tinagpulo."
Exodus,18,26,"Nag-alagad hira nga mga permanente nga maghurukom para han mga tawo. Ira gindadara an magkuri nga mga sumbong ngadto kan Moises, kundi hira ngahaw an naghuhukom han masarusayon nga mga kalipongan."
Exodus,18,27,"Katapos, nanamilit kan Jetro hi Moises ngan inmoli hi Jetro."
Exodus,19,1,"Binmaya han Refidim an mga tawo han Israel ngan inmabot hira ngadto ha kamingawan han Sinai dida han syahan nga adlaw han ikatulo nga bulan katapos nira bumaya han Ehipto. Didto nagkampo hira ha ubos han Bukid Sinai,"
Exodus,19,2,"Binmaya han Refidim an mga tawo han Israel ngan inmabot hira ngadto ha kamingawan han Sinai dida han syahan nga adlaw han ikatulo nga bulan katapos nira bumaya han Ehipto. Didto nagkampo hira ha ubos han Bukid Sinai,"
Exodus,19,3,ngan sinmagka han bukid hi Moises hin pakigkita han Dyos. Nagtawag an Ginoo kan Moises tikang han bukid ngan pinapaghimangraw hiya ha mga Israelita nga mga tulin ni Jacob hin pagsiring:
Exodus,19,4,"“Hinkit-an niyo an ginbuhat ko nga Ginoo ha mga Ehiptohanon ngan an pagdara ko ha iyo nga sugad hin pagdara hin agila han iya mga piso ha bawbaw han iya mga pako, ngan gindara ko kamo nganhi ha akon."
Exodus,19,5,"Yana, kon pagsugton ako niyo, ngan kon pagtumanon niyo an akon ginsaaran, magigin akon kamo kalugaringon nga mga tawo. Akon an bug-os nga tuna, kundi magigin akon kamo pinili nga mga tawo,"
Exodus,19,6,"mga tawo nga iginhalad ha akon gud la, ngan mag-aalagad kamo nga kapadian ha akon.”"
Exodus,19,7,Sanglit linmugsong hi Moises ngan gintirok niya an mga pangulo han mga tawo ngan ginsumatan hira han ngatanan nga iginsugo ha iya han Ginoo .
Exodus,19,8,"Niyan binmaton hin durungan an ngatanan nga mga tawo, “Pagbubuhaton namon an ngatanan nga iginsiring han Ginoo ,” ngan ginsumatan hini ni Moises an Ginoo ."
Exodus,19,9,"Nagsiring kan Moises an Ginoo , “Mapakada ako ha imo dida hin madakmol nga dampog, basi makabati an mga tawo nga nakikighimangraw ako ha imo ngan basi tumoo na hira ha imo.” Ginsumatan ni Moises an Ginoo han iginbaton han mga tawo,"
Exodus,19,10,"ngan nagsiring ha iya an Ginoo , “Kadtoa an mga tawo ngan papaglinisa hira han ira kalugaringon yana ngan buwas para hin pagsingba. Kinahanglan pagbunakan nira an ira mga panapton,"
Exodus,19,11,ngan maandam hira para sangbuwas nga adlaw. Dida hito nga adlaw malusad ako ngada ha Bukid Sinai diin hikikit-an ako han ngatanan nga mga tawo.
Exodus,19,12,"Pagtigaman hin pag-ultan palibot han bukid. Kinahanglan diri magpasipara hin paglakad hini an mga tawo, ngan sidnga hira nga diri sumagka han bukid o bisan hin paghirani han bukid. An bisan hin-o nga makatamak ngan makalakad han pag-ultan, kinahanglan patayon hiya;"
Exodus,19,13,"kinahanglan pagbatohon o pagpanaon hiya, hin waray tawo nga maglalabot ha iya. Bubuhaton ini para han magpasipara nga mga tawo ngan mga mananap; kinahanglan patayon hira. Kundi kon patunggon na an trompeta, kinahanglan sumagka ngadto han bukid an mga tawo.”"
Exodus,19,14,"Niyan linmugsong han bukid hi Moises ngan ginsumatan an mga tawo nga mag-andam hira hin pagsingba. Sanglit ginbunakan nira an ira mga panapton,"
Exodus,19,15,"ngan ginsiring hira ni Moises, “kinahanglan maandam kamo dida han ikatulo ka adlaw ngan ayaw la anay kamo pakighilawas.”"
Exodus,19,16,"Dida han pagkaaga na han ikatulo ka adlaw nagdalugdog ngan nagkikidlat, pinmakita in usa nga madakmol nga dampog ha bawbaw han bukid, ngan hinbatian in makusog hin duro nga tunog hin trompeta. Nangurog hin kahadlok an ngatanan nga mga tawo didto han kampo."
Exodus,19,17,"Gin-unhan hira ni Moises paggawas han kampo hin pakigkita han Dyos, ngan tinmindog hira didto han ubos han bukid."
Exodus,19,18,"Naputos hin aso an bug-os nga Bukid Sinai, kay linmusad an Ginoo dida hin kalayo. Inmusbok an aso sugad hin tikang hin usa nga hudno, ngan nangurog hin duro an ngatanan nga mga tawo."
Exodus,19,19,Nagtikadako an tunog han trompeta. Nagyakan hi Moises ngan ginbaton hiya han Dyos pinaagi hin dalugdog.
Exodus,19,20,Linmusad an Ginoo ngadto han bawbaw han Bukid Sinai ngan ginpakadto hi Moises ha bawbaw han bukid. Sinmagka hi Moises
Exodus,19,21,"ngan nagsiring ha iya an Ginoo , “Lusad ngan tugona an mga tawo nga diri hira lumakad han pag-ultan hin pagkadi ngan pagtan-aw ha akon; kon magtalapas hira hini, damo ha ira in magkakamatay."
Exodus,19,22,"Kinahanglan maglinis ha ira ngahaw bisan an kapadian nga mahirani ha akon, kay kon diri, pagkakastigohon ko hira.”"
Exodus,19,23,"Nagsiring hi Moises han Ginoo , “Diri makakasagka an mga tawo, kay ginsugo mo kami nga pag-isipon namon nga baraan an bukid ngan amon paglibotan hin pag-ultan.”"
Exodus,19,24,"Binmaton an Ginoo , “Lusad ngan paupda ha imo hi Aaron kon bumalik ka. Kundi kinahanglan diri tumabok han pag-ultan an kapadian ngan an mga tawo hin pagkadi ha akon, kay kon tumabok hira, kakastigohon ko hira.”"
Exodus,19,25,Sanglit linmugsong hi Moises ngadto han mga tawo ngan ginsumatan hira han iginsiring han Ginoo .
Exodus,20,1,"Naghimangraw an Dyos, ngan amo ini an iya mga pulong:"
Exodus,20,2,"“Ako amo an Ginoo nga iyo Dyos nga nagdara ha iyo tikang ha Ehipto, diin mga oripon kamo."
Exodus,20,3,“Ayaw kamo pagsingba hin lain nga diyos labot ha akon.
Exodus,20,4,"“Ayaw kamo paghimo para ha iyo ngahaw hin mga ladawan hin bisan ano nga butang nga aadto ha langit, o aanhi ha tuna, o aadto ha tubig, ha ilarom han tuna."
Exodus,20,5,"Ayaw kamo pagyukbo o pagsingba hin bisan ano nga diyosdiyos, kay ako amo an Ginoo nga iyo Dyos ngan maabugho ako nga Dyos. Kinakastigo ko adton mga nagdudumot ha akon ngan an ira mga tulin, tubtob ngadto han ikatulo ngan ikaupat nga katulinan."
Exodus,20,6,Kundi ipinapakita ko an akon paghigugma ngadto ha yinukot nga mga katulinan hadton mga nahigugma ha akon ngan nagsusugot han akon mga balaod.
Exodus,20,7,"“Ayaw niyo paggamita an akon ngaran hin maraot nga panuyo, kay ako, an Ginoo nga iyo Dyos magakastigo han bisan hin-o nga nagamit han akon ngaran hin diri kaangayan."
Exodus,20,8,“Tumana niyo an Adlaw nga Igparahuway ngan pagbaraana ini nga adlaw.
Exodus,20,9,"May-ada niyo unom ka adlaw hin pagbuhat han ngatanan niyo nga buruhaton,"
Exodus,20,10,"kundi adlaw hin pagpahuway an ikapito ka adlaw ngan ighahalad ini niyo ha akon. Dida hito nga adlaw kinahanglan waray magtrabaho—bisan kamo, an iyo mga anak, an iyo mga oripon, an iyo mga hayop, o an mga lumalangyaw nga nag-uokoy dida han iyo nasod."
Exodus,20,11,"Sulod hin unom ka adlaw ako nga Ginoo naghimo han tuna, han langit, han kadagatan, ngan han ngatanan nga aada hini, kundi pinmahuway ako dida han ikapito nga adlaw. Amo ito nga ako nga Ginoo nagbendisyon han Adlaw nga Igparahuway ngan ginhimo ko ini nga baraan."
Exodus,20,12,"“Tahora niyo an iyo amay ug an iyo iroy, basi maghilawig an iyo kinabuhi didto han tuna nga ihinahatag ko ha iyo."
Exodus,20,13,“Ayaw kamo pagpatay hin tawo.
Exodus,20,14,“Ayaw kamo panlibog.
Exodus,20,15,“Ayaw kamo pangawat.
Exodus,20,16,“Ayaw kamo pagsumbong hin buwa kontra han iyo igkasi-tawo.
Exodus,20,17,"“Ayaw kamo kaipa han balay hin lain nga tawo; ayaw kaipa han iya asawa, han iya mga oripon, han iya mga baka, han iya mga asno, o han bisan ano nga iya mga butang.”"
Exodus,20,18,"Han pakabati han mga tawo han dalugdog ngan han tunog han trompeta, ngan han pakakita nira han kikidlat ngan han nag-usbok nga aso ha bukid, nangurog hira hin kahadlok ngan pinmahirayo hira hin pagtindog."
Exodus,20,19,"Nagsiring hira kan Moises, “Mamamati kami kon ikaw an maghimangraw ha amon; kundi nahadlok kami nga, kon an Dyos an maghimangraw ha amon, magkakamatay kami.”"
Exodus,20,20,"Binmaton hi Moises, “Ayaw kamo kahadlok; kinmahi la an Dyos hin pagsari ha iyo ngan hin pag-aghat nga dayuday magsugot kamo ha iya, basi diri kamo makasala.”"
Exodus,20,21,"Kundi pinmahirayo la gihapon hin pagtindog an mga tawo, ngan hi Moises la an hinmarani han madakmol nga dampog diin nakadto an Dyos."
Exodus,20,22,Nagsugo an Ginoo kan Moises nga sidngon niya an mga Israelita: “Hinkit-an na niyo kon gin-unan-o ko nga Ginoo hin pakighimangraw ha iyo tikang ha langit.
Exodus,20,23,Ayaw kamo paghimo para ha iyo kalugaringon hin kadiyosan nga salapi o bulawan nga pagsisingbahon niyo ngan itatampo ha akon.
Exodus,20,24,"Paghimo kamo hin altar nga tuna para ha akon, ngan ighalad dida hini an iyo mga karnero ngan mga baka sugad nga mga halad nga tinubod ngan sugad nga mga halad hin pakig-urosa. Ha tagsa nga dapit nga akon igingahin nga pagsisingbahan niyo ha akon, makada ako ha iyo ngan magbibendisyon ako ha iyo."
Exodus,20,25,"Kon magtindog kamo hin altar nga bato para ha akon, ayaw niyo pagtindoga ini tikang hin tinabas nga mga bato, kay kon ginagamitan niyo hin tigib an pagtabas han mga bato, hinihimo ini niyo nga diri na angay hin paggamit para han akon."
Exodus,20,26,"Ayaw kamo pagtindog hin altar para ha akon nga may-ada mga balitang tipaigbaw, kay bangin ha pagsaka humuwaw kamo."
Exodus,21,1,“Ighatag han mga Israelita inin nasunod nga mga balaod:
Exodus,21,2,"Kon pumalit kamo hin oripon nga Hebreo, mag-aalagad hiya ha iyo sulod hin unom la ka tuig. Dida han ikapito ka tuig kinahanglan buhian hiya niyo nga waray pagbabaydan hin bisan ano."
Exodus,21,3,"Kon diri hiya inasaw-an han kaoripon niya, kinahanglan diri hiya magdadara hin asawa kon umiwas hiya. Kundi kon inasaw-an hiya nga daan han kahimo niya nga oripon niyo, makakahimo hiya hin pagdara han iya asawa."
Exodus,21,4,"Kon gintagan hiya han iya agaron hin asawa, ngan nag-anak hira, o kanan agaron an asawa ngan an iya mga anak, ngan maiwas an lalake nga hiya la."
Exodus,21,5,"Kundi kon magpahayag an oripon nga nahigugma hiya han iya agaron, han iya asawa, ngan han iya mga anak, ngan diri karuyag nga buhian hiya,"
Exodus,21,6,dadad-on hiya han iya agaron ngadto han dapit hin pagsingba. Didto patitindogon hiya han iya agaron ngan pasasandigon hiya ha may porta o ha may harigi han porta ngan tutuhogon an iya talinga. Katapos magigin oripon na hiya niya ha bug-os niya nga kinabuhi.
Exodus,21,7,"“Kon igbaligya hin usa ka tawo an iya anak nga babaye hin kaoripon, diri hiya bubuhian sugad han mga oripon nga kalalaken-an."
Exodus,21,8,"Kon iginbaligya hiya ngadto hin tawo nga naghuhunahuna hin pangasawa ha iya, kundi diri an tawo naruruyag ha iya, kinahanglan igbaligya hiya liwat ngadto han iya amay; diri makakagbaligya ha iya an iya agaron ngadto hin lumalangyaw, kay diri man maupay an iya pagdumara ha iya."
Exodus,21,9,"Kon pumalit hin oripon nga babaye in usa ka tawo basi ipaasawa han iya anak nga lalake, kinahanglan pagdumaraon niya an babaye sugad hin iya anak nga babaye."
Exodus,21,10,"Kon mamay-ada ikaduha nga asawa in usa ka tawo, kinahanglan magpadayon hiya hin paghatag han iya syahan nga asawa han amo ngahaw kadamo nga pagkaon ug panapton, ngan han amo ngahaw nga mga katungod nga iya hadto anay."
Exodus,21,11,"Kon diri niya pagtumanon ini nga mga katungdanan ngadto han iya syahan nga asawa, kinahanglan iya buhian ini ngan diri na hiya makarawat hin bayad."
Exodus,21,12,“Kinahanglan patayon an bisan hin-o nga magkastigo hin tawo ngan makamatay ini ha iya.
Exodus,21,13,"Kundi kon diri ini tinuyo ngan waray niya hunahuna hin pagpatay han tawo, makakapalagiw hiya ngadto hin dapit nga akon pipilion para ha iya, ngan waray ha iya maglalabot didto."
Exodus,21,14,"Kundi kon masina in usa ka tawo ngan tuyoon niya hin pagpatay in lain nga tawo, kinahanglan patayon hiya bisan kon nakaayop na hiya han akon altar."
Exodus,21,15,“Kinahanglan patayon an bisan hin-o nga magkastigo han iya amay o iroy.
Exodus,21,16,"“Kinahanglan patayon an bisan hin-o nga magbihag hin tawo, basi niya hin igbaligya o himoon nga oripon."
Exodus,21,17,“Kinahanglan patayon an bisan hin-o nga magtunglo han iya amay o iroy.
Exodus,21,18,"“Kon may-ada mag-away ngan maigo hin bato o han iya kamauo an usa ka tawo kundi diri makamatay ha iya, diri kakastigohon an nakaigo. Kon kinahanglan humigda an tawo nga naigo,"
Exodus,21,19,"kundi ha orhe makabuhat ngan makalakat na bisan kon magtutungkod pa, magbabayad an tawo nga nakaigo ha iya han iya nakarag nga panahon ngan magmamangno ha iya ngada han iya pag-upay."
Exodus,21,20,"“Kon latobon hin usa ka tawo an iya oripon nga lalake o babaye, ngan mamatay an oripon dida dayon, kinahanglan pagkastigohon an tawo."
Exodus,21,21,"Kundi kon diri mamatay an oripon sulod hin usa o duha ka adlaw, diri pagkakastigohon an agaron, kay hiya man an tag-iya han oripon."
Exodus,21,22,"“Kon nag-aaraway in mga tawo ngan makasabad hira hin usa nga burod ngan mapunitan ini hiya, kundi waray hiya mamatay, mumultahan an nakasabod ha iya hin kantidad nga pangangaroon han bana, nga uuyonan han mga maghurukom."
Exodus,21,23,"Kundi kon mamatay ngani an babaye, kinahanglan kinabuhi an igbabayad para hin kinabuhi,"
Exodus,21,24,"mata para hin mata, ngipon para hin ngipon, kamot para hin kamot, tiil para hin tiil,"
Exodus,21,25,"kapaso para hin kapaso, samad para hin samad, pilas para hin pilas."
Exodus,21,26,"“Kon igoon hin usa ka tawo ha usa nga mata an iya oripon nga babaye o lalake, ngan malukat ini, kinahanglan buhian niya an oripon sugad nga bayad para han mata."
Exodus,21,27,"Kon ngihoan niya hin usa nga ngipon, kinahanglan buhian niya an oripon sugad nga bayad han ngipon."
Exodus,21,28,"“Kon sungayon hin baka in usa ka tawo ngan mamatay an tawo, kinahanglan pagbatoon an baka ngan diri kaonon an karne hini; kundi diri pagkakastigohon an tag-iya han baka."
Exodus,21,29,"Kundi kon hiara na an baka hin pagpinanungay hin mga tawo, ngan ginpahimatngonan na an tag-iya, kundi waray la ini gihapon isakob ha toril—niyan kon sungayon hini in usa ka tawo ngan mamatay, kinahanglan pagbatoon ini ngan papatayon liwat an tag-iya."
Exodus,21,30,"Kundi, kon tugotan an tag-iya hin pagbayad hin multa basi magtalwas han iya kinabuhi, kinahanglan pagbaydan niya an bug-os nga kantidad nga ginkikinahanglan."
Exodus,21,31,"Kon makamatay an baka hin usa nga bata nga lalake o babaye, gagamiton an amo ngahaw nga balaod."
Exodus,21,32,"Kon makamatay an baka hin oripon nga lalake o babaye, pagbabaydan han tag-iya han baka hin traynta ka bug-os nga salapi, an tag-iya han oripon, ngan pagbabatoon an baka."
Exodus,21,33,"“Kon buksan hin usa ka tawo in luong, o kon magluong hiya ngan diri niya pagtahoban ini, ngan mahulogan ini hin baka o asno,"
Exodus,21,34,kinahanglan pagbaydan niya an hayop. Babaydan niya hin kwarta an tag-iya ngan maiya na an patay nga hayop.
Exodus,21,35,"Kon patayon hin baka nga kanan usa ka tawo an baka hin lain nga tawo, igbabaligya han duha ka tawo an buhi nga baka ngan pagbabahinon nira an kwarta; pagbabahinon liwat nira an karne han patay nga hayop."
Exodus,21,36,"Kundi kon hinbaroan ini nga hiara na an baka hin pagpinanungay, ngan waray la gihapon han tag-iya igsakob ha toril an baka, kinahanglan pagbaydan niya hin buhi nga baka an tawo, kundi maiiya na an patay nga baka."
Exodus,22,1,"“Kon mangawat hin usa nga baka o karnero in usa ka tawo, ngan ihawon o igbaligya ini, kinahanglan pagbaydan niya hin lima nga baka an usa nga baka, ngan upat nga karnero an usa nga karnero."
Exodus,22,2,"Kinahanglan pagbaydan niya an iya kinawat. Kon waray hiya igbarayad, igbabaligya hiya hin kaoripon basi hiya makabayad han iya kinawat. Kon an kinawat nga hayop, ma baka, asno, o karnero, hiagian nga buhi dida ha iya, babaydan niya hin duha an usa nga iya kinawat. “Kon hidakpan in usa nga kawatan nga nasulod hin balay ha gab-i ngan patayon hiya, diri salaan hin pagpatay an nakamatay ha iya. Kundi kon mahinabo ini ha adlaw, salaan hiya hin pagpatay."
Exodus,22,3,"Kinahanglan pagbaydan niya an iya kinawat. Kon waray hiya igbarayad, igbabaligya hiya hin kaoripon basi hiya makabayad han iya kinawat. Kon an kinawat nga hayop, ma baka, asno, o karnero, hiagian nga buhi dida ha iya, babaydan niya hin duha an usa nga iya kinawat. “Kon hidakpan in usa nga kawatan nga nasulod hin balay ha gab-i ngan patayon hiya, diri salaan hin pagpatay an nakamatay ha iya. Kundi kon mahinabo ini ha adlaw, salaan hiya hin pagpatay."
Exodus,22,4,"Kinahanglan pagbaydan niya an iya kinawat. Kon waray hiya igbarayad, igbabaligya hiya hin kaoripon basi hiya makabayad han iya kinawat. Kon an kinawat nga hayop, ma baka, asno, o karnero, hiagian nga buhi dida ha iya, babaydan niya hin duha an usa nga iya kinawat. “Kon hidakpan in usa nga kawatan nga nasulod hin balay ha gab-i ngan patayon hiya, diri salaan hin pagpatay an nakamatay ha iya. Kundi kon mahinabo ini ha adlaw, salaan hiya hin pagpatay."
Exodus,22,5,"“Kon tugotan hin usa ka tawo nga manabsab an iya mga hayop didto hin usa nga uma o urubasan ngan magsarang ini ngan kaonon an mga tanom didto hin uma hin lain nga tawo, kinahanglan pagbaydan niya an napirde han mga bunga tikang han iya kalugaringon nga kaumhan o urubasan."
Exodus,22,6,"“Kon magsurit han iya uma in usa ka tawo ngan maglarab ini ngadto hin uma hin lain nga tawo ngan makasunog hin trigo nga naturok o inani ngan tinambak na, magbabayad han ngatanan nga napirde an tawo nga nakasurit."
Exodus,22,7,"“Kon tumangdo in usa ka tawo hin paghimos han kwarta o iba pa nga mahal nga mga butang hin lain nga tawo ngan kawaton ini ha iya balay, pababaydon an kawatan hin doble kon hidakpan hiya."
Exodus,22,8,"Kundi kon diri hidakpan an kawatan, pagdadad-on an tawo nga naghimos han mahal nga mga butang ngadto han dapit hin pagsingba, ngan didto magsusumpa hiya nga waray hiya magkawat han mga butang han tawo."
Exodus,22,9,"“Ha tagsa nga kalipongan hiunong hin hiagi, bisan baka ini, asno, karnero, panapton, o bisan ano nga nawara nga butang, dadad-on an duha ka tawo nga nag-aangkon han hiagi ngadto han dapit hin pagsingba. Magbabayad hin doble ngadto han usa ka tawo an tawo nga salaan sumala han pagpahayag han Dyos."
Exodus,22,10,"“Kon tumangdo in usa ka tawo hin paghupot hin asno, baka, karnero, o iba nga hayop hin lain nga tawo, ngan mamatay an hayop, o masamad, o madara dida hin usa nga panikas, ngan kon waray man testigo,"
Exodus,22,11,"kinahanglan kumadto an tawo han dapit hin pagsingba ngan magsumpa hiya nga waray hiya magkawat han hayop han tag-iya. Kon waray man kawata han naghupot an hayop, aangkonon han tag-iya an napirde ngan diri kinahanglan magbayad ha iya an naghupot;"
Exodus,22,12,"kundi kon kawaton an hayop, kinahanglan pagbaydan han naghupot an tag-iya."
Exodus,22,13,"Kon ginpatay ini hin magpintas nga mga mananap, pagdadad-on han naghupot an mga nanhisalin han ginpatay sugad nga saksi; diri hiya kinahanglan magbayad han ginpatay hin magpintas nga mga mananap."
Exodus,22,14,"“Kon humuram hin hayop in usa ka tawo tikang hin lain nga tawo, ngan masamad o mamatay ini nga waray dida an tag-iya, kinahanglan nga magbayad han hayop an hinmuram."
Exodus,22,15,"Kundi kon mahinabo ini nga nakada an tag-iya, diri kinahanglan magbayad an hinmuram. Kon ginplitehan ini nga hayop, an plite igo na nga bayad han napirde nga hayop."
Exodus,22,16,"“Kon maglumay in usa nga lalake hin usa nga uray pa nga daraga nga waray pa niya kasabot, ngan makighilawas ha iya, kinahanglan baydan niya an bugay hin pagkasal ngan pangasaw-on niya an babaye."
Exodus,22,17,"Kundi kon dumiri an amay han daraga nga pangasaw-on han lalake an iya anak, kinahanglan baydan han lalake an amay han daraga hin kwarta nga tupong han bugay para hin uray pa nga daraga nga karaslon."
Exodus,22,18,“Pataya niyo an bisan hin-o nga babaye nga diwatahan.
Exodus,22,19,“Pataya niyo an bisan hin-o nga tawo nga makighilawas hin mananap.
Exodus,22,20,“Pataya niyo an bisan hin-o nga maghalad ngadto hin bisan ano nga diyos labot ha akon nga Ginoo .
Exodus,22,21,“Ayaw niyo pagtalimpigosa o pagraogdaoga in lumalangyaw; panumdom nga mga lumalangyaw kamo hadto anay didto ha Ehipto.
Exodus,22,22,Ayaw niyo pagraogdaoga an bisan hin-o nga balo nga babaye o ilo.
Exodus,22,23,"Kon pagbuhaton niyo ini, mabaton ha ira ako nga Ginoo kon magtawag hira ha akon hin pakibulig,"
Exodus,22,24,"ngan masisina ako ngan pamamatayon ko kamo didto ha pag-awayan. Mababalo an iyo kaasaw-an, ngan maiilo an iyo mga anak."
Exodus,22,25,"“Kon mapahuram kamo hin kwarta ngadto hin bisan hin-o nga kablas han akon mga tawo, ayaw kamo pagsugad hin usa nga parapautang, ngan ayaw hiya pagsukti hin patubo."
Exodus,22,26,"Kon an bisan hin-o kuhaan niyo in kurugpos nga garantiya hin iya utang, kinahanglan ig-uli niyo ini ha iya nga diri pa matutunod an adlaw,"
Exodus,22,27,"kay amo gudla ito an iya igkukurugpos basi hiya kapasoan. Ano pa man an iya ighihigda? Kon magtawag hiya ha akon hin pakibulig, babatonon ko hiya, kay maloloy-on ako."
Exodus,22,28,"“Ayaw niyo pagpakaraota an Dyos, ngan ayaw kamo pagtunglo hin usa nga pangulo han iyo mga tawo."
Exodus,22,29,"“Ighatag niyo ha akon an mga halad tikang han iyo trigo, han iyo bino, ngan han iyo lana hin olibo kon panahon na hin paghalad hini. “Ighatag ha akon an iyo suhag nga kalalaken-an."
Exodus,22,30,Ighatag ha akon an suhag han iyo mga baka ug mga karnero. An suhag nga lalaki magpabilin upod han iroy niya sulod hin pito ka adlaw ngan ighalad ini ha akon dida han ikawalo ka adlaw.
Exodus,22,31,"“Akon kamo mga tawo, sanglit kinahanglan diri kamo kumaon han karne hin bisan ano nga mananap nga ginpatay hin ihalas nga mga mananap; ighatag lugod ini ngadto han kaayaman."
Exodus,23,1,"“Ayaw kamo pagpasarang hin buwa nga mga hurobhurob, ngan ayaw kamo pagbulig hin salaan nga tawo pinaagi hin buwa nga pagsaksi."
Exodus,23,2,"Ayaw kamo pagsunod han kadam-an kon magbuhat hira hin sayop, o kon magsaksi hira hin paglubag han katadongan."
Exodus,23,3,Ayaw kamo pagpakita hin pagdapig hin usa nga kablasanon dida han iya bista.
Exodus,23,4,"“Kon hikit-an niyo nga nakabuhi in baka o asno han iyo kaaway, ig-uli ini ha iya."
Exodus,23,5,"Kon matumba an iya asno tungod han mabug-at karga, buligi hiya hin pagpatindog han iya asno; ayaw pagpabay-i la hiya."
Exodus,23,6,“Ayaw niyo iglirong an katadongan ngadto hin usa nga kablasanon kon naatubang hiya han hukmanan.
Exodus,23,7,"Ayaw paghimohimo hin buwa nga mga sumbong, ngan ayaw pagpataya in tawo nga waray sala, kay paghuhukman ko ha karat-an in bisan hin-o nga magbuhat hin sugad kamaraot nga butang."
Exodus,23,8,"Ayaw kamo pagkarawat hin hukip, kay nakakabuta ini hin mga tawo hin pagkita han matadong, ngan nakakabungkag ini han katadongan nga tinitindogan hadton mga waray sala."
Exodus,23,9,"“Ayaw niyo pagraogdaoga in lumalangyaw; maaram kamo kon ano in binabati hin usa nga lumalangyaw, kay nagin mga lumalangyaw man kamo didto ha Ehipto."
Exodus,23,10,"“Sulod hin unom ka tuig, tamni an iyo tuna ngan tiroka an mga abot han iyo uma."
Exodus,23,11,"Kundi ayaw pagtamni an iyo uma dida han ikapito ka tuig, ngan ayaw niyo pag-aniha in bisan ano nga maturok dida han iyo uma. Makakakaon an mga kablas han mga naturok dida han uma, ngan makakakaon an ihalas nga kamanampan han nahisalin. Amo ngahaw an buhata han iyo mga urubasan ngan han iyo mga kahoy nga olibo."
Exodus,23,12,"“Pagtrabaho kamo sulod hin unom ka adlaw ha usa ka simana, kundi ayaw kamo pagtrabaho dida han ikapito ka adlaw, basi makapahuway an iyo mga oripon ngan an mga lumalangyaw nga nagtratrabaho para ha iyo, pati an iyo mga hayop."
Exodus,23,13,"“Pamatii an ngatanan nga iginsiring ko, nga Ginoo , ha iyo. Ayaw kamo pag-ampo han iba nga kadiyosan; ayaw bisan hin paghinabi han ira mga ngaran."
Exodus,23,14,“Sauroga hin pagpasidungog ha akon in tulo nga mga pyesta ha kada tuig.
Exodus,23,15,"Dida han bulan han Abib, nga amo ngahaw an bulan nga ibinaya niyo han Ehipto, sauroga niyo an Pyesta han Tinapay nga Waray Patubo ha paagi nga akon iginsugo ha iyo. Ayaw kamo pagkaon hin tinapay nga may-ada patubo sulod hin pito ka adlaw hini nga pyesta. Ayaw gud kamo pagkanhi hin pagsingba ha akon nga waray niyo dara nga halad."
Exodus,23,16,“Sauroga niyo an Pyesta han Pag-ani kon magtikang na kamo hin pag-ani han iyo mga abot. “Sauroga niyo an Pyesta han mga Payagpayag dida han tikatarapos na an katsirak kon manguha na kamo han mga bunga han iyo mga urubasan ngan mga tanom nga igos ug olibo ngan iyo na hiposon ha kamalig.
Exodus,23,17,"Ha kada tuig dida hini nga tulo nga mga pyesta kinahanglan kumanhi an ngatanan nga iyo kalalaken-an basi magsingba ha akon, an Ginoo nga iyo Dyos."
Exodus,23,18,“Ayaw kamo paghalad hin tinapay nga may patubo kon maghalad kamo ha akon hin hayop. Kinahanglan diri igsalin tubtob han pagkaaga an tambok han mga hayop nga iginhalad ha akon sulod hini nga mga pyesta.
Exodus,23,19,“Kada tuig dad-a niyo ngadto han balay han Ginoo nga iyo Dyos an syahan nga trigo nga iyo pag-anihon. “Ayaw niyo paglutoa in nati nga karnero o kanding dida han gatas han iroy hini.
Exodus,23,20,"“Papag-unhon ko ha iyo in usa nga anghel basi manalipod ha iyo samtang nga naglalakat kamo, ngan hin pagdara ha iyo ngadto han dapit nga akon gin-andam."
Exodus,23,21,Pamatii ngan sugta hiya niyo. Ayaw kamo pagsupil ha iya. Diri hiya mapasaylo hin sugad nga pagsupil kay ginsugo ko hiya.
Exodus,23,22,"Kundi kon magsugot kamo ha iya ngan magbuhat kamo han ngatanan nga akon pinapatuman ha iyo, ako an maasdang han ngatanan niyo nga mga kaaway."
Exodus,23,23,"Mag-uuna ha iyo an akon anghel ngan pagdadad-on kamo ngadto han tuna han mga Amoreohanon, han mga Perizeohanon, han mga Canaanhon, han mga Hibeohanon, ngan han mga Jebuseohanon, ngan pagpupuohon ko hira."
Exodus,23,24,"Ayaw kamo pagyukbo o pagsingba han ira kadiyosan, ngan ayaw niyo pagsunda an mga buruhaton han ira tuluohan. Bungkaga an ira kadiyosan ngan rub-a an ira baraan nga mga harigi nga bato."
Exodus,23,25,"Kon iyo pagsingbahon ako, an Ginoo nga iyo Dyos, tatagan ko kamo hin pagkaon ug tubig ngan tatambalon ko an ngatanan niyo nga mga sakit."
Exodus,23,26,Didto han iyo tuna waray mapupunitan o mababaw-as nga babaye. Tatagan ko kamo hin higlawig nga kinabuhi.
Exodus,23,27,"“Hahadlokon ko an mga tawo nga nakontra ha iyo; sasamokon ko an mga tawo nga nakikig-away ha iyo, ngan paiisolon ko tikang ha iyo an ngatanan niyo nga mga kaaway."
Exodus,23,28,"Lilisangon ko an iyo mga kaaway; paiiwason ko an mga Hibeohanon, an mga Canaanhon, ngan an mga Hiteohanon samtang nasulong kamo."
Exodus,23,29,Diri ko hira paiiwason sulod la hin usa ka tuig; kon pagbuhaton ko ini mawawaray tawo an tuna ngan magdadamo hin duro an ihalas nga kamanampan.
Exodus,23,30,Paiiwason ko lugod hira hin hinayhinay tubtob nga igo na an iyo kadamo hin pagtag-iya han tuna.
Exodus,23,31,"Paaaboton ko an mga pag-ultan han iyo tuna tikang han Dagat Aqaba ngadto han Salog han Eufrates, ngan tikang han Dagat Mediteraneo ngadto han kamingawan. Igtutubyan ko ha iyo gahom an mga umurukoy han tuna ngan tatabogon hira niyo samtang nasulong kamo."
Exodus,23,32,Ayaw kamo pakigsabot ha ira o han ira kadiyosan.
Exodus,23,33,"Ayaw niyo pagtugoti ini nga mga tawo hin pag-ukoy ha iyo nasod; kay kon tugotan niyo, hira an mag-aghat ha iyo hin pakasala kontra ha akon. Kon magsingba kamo han ira kadiyosan, magigin makamaratay ini nga bitik para ha iyo.”"
Exodus,24,1,"Nagsiring kan Moises an Ginoo , “Sagka han bukid ngadi ha akon, ikaw ngan hira Aaron, Nadab, Abiu, ngan hin 70 han mga pangulo han Israel; ngan yukbo kamo hin pagsingba samtang antaw pa kamo ha akon."
Exodus,24,2,"Ikaw la an mahirani ha akon, an iba diri maupod ha imo. Diri ngani angay sumagka han bukid an mga tawo.”"
Exodus,24,3,"Ginkadto ni Moises an mga tawo ngan ginsumatan niya han ngatanan nga mga sugo han Ginoo ngan han ngatanan nga mga turumanon. Nagdurungan hin pagbaton an mga tawo, “Pagtutumanon namon an ngatanan nga iginsiring han Ginoo .”"
Exodus,24,4,"Iginsurat ni Moises an ngatanan nga mga sugo han Ginoo . Temprano pa han pagkaaga nagtindog hiya hin usa nga altar didto ha ubos han bukid ngan nagbutang hin 12 nga mga bato, nga natindog han 12 nga mga tribo han Israel."
Exodus,24,5,"Niyan nagsugo hiya hin batan-on nga kalalaken-an, basi maghalad han Ginoo hin mga hayop nga tutuboron ngan hin mga tudo nga baka nga ighahalad para hin pagkaurosa."
Exodus,24,6,Kinuha ni Moises an katunga han dugo han mga hayop ngan iginsulod ini dida han mga makaong; ngan an nahisalin nga katunga iginsablig niya ngada han altar.
Exodus,24,7,"Niyan kinuha niya an basahan han ginsaaran, diin nahisurat an mga sugo han Ginoo , ngan ginbasa ini niya hin dako nga tingog basi hinbatian han mga tawo. Nagsiring hira, “Pagsusugton namon an Ginoo ngan pagtutumanon namon an ngatanan nga iya iginsugo.”"
Exodus,24,8,"Niyan kinuha ni Moises an dugo dida han mga makaong ngan iginsablig ini ngadto han mga tawo. Nagsiring hiya, “Amo ini an dugo nga nagparig-on han ginsaaran nga ginhimo han Ginoo ha iyo dida han paghatag niya ha iyo hini ngatanan nga mga sugo.”"
Exodus,24,9,"Sinmagka han bukid hira Moises, Aaron, Nadab, Abiu, ngan an 70 nga mga pangulo han Israel,"
Exodus,24,10,ngan hinkit-an nira an Dyos han Israel. Ha ubos han iya mga tiil hinkit-an nira in sugad hin safiro nga taramakan nga maasol sugad han mahayag nga langit.
Exodus,24,11,"Waray paglabti han Dyos ini nga mga pangulo han Israel; hinkit-an nira an Dyos, ngan kahuman nangaon ngan nag-irignom hira."
Exodus,24,12,"Nagsiring kan Moises an Ginoo , “Sagka han bukid ngadi ha akon ngan samtang aadi ka, ighahatag ko ha imo in duha nga mga papan nga bato nga ginsuratan ko han ngatanan nga mga balaod nga igtututdo mo han mga tawo.”"
Exodus,24,13,Nag-andam hira Moises ug Josue nga iya kabulig ngan nagtikang hi Moises hin pagsagka han baraan nga bukid.
Exodus,24,14,"Ginsiring ni Moises an mga pangulo, “Hulata kami dinhe ha kampo tubtob han amon pagbalik. Aanhi man ha iyo hira Aaron ug Ur; makakahimo hin pagdangop ha ira an bisan hin-o nga may turuhayon nga sumbong.”"
Exodus,24,15,Sinmagka hi Moises han Bukid Sinai ngan natahoban an bukid hin dampog.
Exodus,24,16,"Hinmugdon ha bukid an himaya han Ginoo . Hinkit-an han mga Israelita an himaya han Ginoo nga sugad hin naglalahinggab nga kalayo didto ha bawbaw han bukid. Natahoban han dampog an bukid sulod hin unom ka adlaw, ngan dida han ikapito ka adlaw, nagtawag an Ginoo kan Moises tikang han dampog."
Exodus,24,17,"Hinmugdon ha bukid an himaya han Ginoo . Hinkit-an han mga Israelita an himaya han Ginoo nga sugad hin naglalahinggab nga kalayo didto ha bawbaw han bukid. Natahoban han dampog an bukid sulod hin unom ka adlaw, ngan dida han ikapito ka adlaw, nagtawag an Ginoo kan Moises tikang han dampog."
Exodus,24,18,Nagtipaunhan hi Moises hin pagsagka han bukid ngadto han dampog. Didto nagpabilin hiya sulod hin 40 ka adlaw ug gab-i.
Exodus,25,1,"Nagsiring kan Moises an Ginoo ,"
Exodus,25,2,“Sidnga an mga Israelita nga mag-andam hira hin halad para ha akon. Karawata an bisan ano nga mga halad nga karuyag nira ighatag ha akon.
Exodus,25,3,"Amo ini an imo kakarawaton nga mga halad: bulawan, salapi, ug bronse;"
Exodus,25,4,"lino nga pino, delana nga asul, granate, ngan pula, dugnit nga hinimo hin barahibo hin kanding,"
Exodus,25,5,"anit hin lalaki nga karnero nga tinina hin pula, anit hin kanding; kahoy nga akasya;"
Exodus,25,6,"lana para han mga lampara, mga pahamot para han lana nga igdirihog ngan pahamot para han insyenso;"
Exodus,25,7,mga kornalina ngan iba pa nga mga alahas nga igburutang dida han baraan nga efod han Gilalabawi nga Padi ngan dida han iya tahob han dughan.
Exodus,25,8,"Kinahanglan ighimo ako han mga tawo hin usa nga baraan nga Tulda, basi makag-ukoy ako tampo ha ira."
Exodus,25,9,Himoa an tulda ngan an ngatanan nga mga higamit hini sumala han surubdan nga ipakikita ko ha imo.
Exodus,25,10,"“Paghimo hin usa nga Kahon tikang han kahoy nga akasya, nga 110 ka sentimetros an kahilaba, 66 ka sentimetros an kahilapad, ngan 66 ka sentimetros an kahitaas."
Exodus,25,11,"Haklapi ini hin puraw nga bulawan ha sulod ngan ha gawas, ngan paliboti ini hin borlas nga bulawan nga ribite."
Exodus,25,12,"Himoi ini hin upat nga maglidong nga sulpotan nga bulawan ngan igtaod ini ngada han upat nga mga tiiltiil han Kahon, duha ka maglidong nga sulpotan ha kada ligid."
Exodus,25,13,"Paghimo hin mga parasgan nga kahoy nga akasya ngan putsa ini hin bulawan,"
Exodus,25,14,ngan igsulpot ini dida han mga maglidong nga sulpotan ha kada ligid han Kahon.
Exodus,25,15,Ayaw pagtarutalsoa an mga parasgan dida han mga maglidong nga sulpotan.
Exodus,25,16,Niyan igsulod ha Kahon an duha nga mga papan nga bato nga ighahatag ko ha imo nga sinuratan han akon mga sugo.
Exodus,25,17,"“Niyan paghimo hin takop nga puraw nga bulawan, nga 110 ka sentimetros an kahilaba ngan 66 ka sentimetros an kahilapad."
Exodus,25,18,"Paghimo ma duha nga kerubin tikang hin pinilpig nga bulawan,"
Exodus,25,19,nga tag usa para han kada kataposan han takop. Himoa ini nga unay gayod han takop.
Exodus,25,20,Mag-aatubang ha bawbaw han takop an mga kerubin nga buklad an ira mga pako nga makakapandong han takop.
Exodus,25,21,Igsulod ha Kahon an duha nga mga papan nga bato ngan ibutang ha bawbaw an takop.
Exodus,25,22,"Didto makigkita ako ha imo. Tikang ha igbaw han takop, ha butnga han duha nga mga kerubin ighahatag ko ha imo an ngatanan ko nga mga balaod para han mga tawo han Israel."
Exodus,25,23,"“Paghimo hin lamesa tikang hin kahoy nga akasya, nga 88 ka sentimetros an kahilaba, 44 ka sentimetros an kahilapad, ngan 66 ka sentimetros an kahitaas."
Exodus,25,24,Haklapi ini hin puraw nga bulawan ngan paliboti ini hin ribite nga bulawan.
Exodus,25,25,Paliboti ini hin moldora nga 7 1/2 ka sentimetros an kahilapad ngan paliboti hin bulawan nga ribite an moldora.
Exodus,25,26,Himoi ini hin upat nga maglidong nga sulpotan nga bulawan ngan igtaod ini dida han upat nga mga kanto diin aada an mga tiiltiil.
Exodus,25,27,Igbubutang ha hirani han moldora an mga maglidong nga sulpotan nga susuhotan han mga parasgan para hin pagdara han lamesa.
Exodus,25,28,Himoa an mga parasgan tikang hin kahoy nga akasya ngan putsa ini hin bulawan.
Exodus,25,29,"Paghimo hin mga plato, mga tasa, mga tibodtibod, ngan mga makaong nga gagamiton para han mga halad nga irimnon. Hihimoon ini ngatanan tikang hin puraw nga bulawan."
Exodus,25,30,Igbubutang an lamesa dida ha atubangan han Kahon han Ginsaaran ngan dayuday aada ha bawbaw han lamesa an tinapay nga baraan nga iginhalad ha akon.
Exodus,25,31,"“Paghimo hin usa nga kandilero nga puraw nga bulawan. Himoa an tungtongan ngan an lawas hini tikang hin pinilpig nga bulawan. An adorno nga mga bukad, upod an mga biyuos ngan mga petalo hini kinahanglan nga unay han lawas han kandilero."
Exodus,25,32,"Maulbo tikang ha kagiliran hini in unom nga mga sanga, tagtulo kada ligid."
Exodus,25,33,An kada usa han unom nga mga sanga magkakamay-ada tulo nga mga bukad hin almendres nga adorno upod in mga biyuos ngan mga petalo.
Exodus,25,34,An lawas han kandilero magkakamay-ada adorno nga upat nga mga bukad nga sugad hin mga bukad hin almendres upod an mga biyuos ngan mga petalo.
Exodus,25,35,Magkakamay-ada usa nga biyuos ha ubos han kada usa han tulo ka padis nga mga sanga.
Exodus,25,36,"Magigin usa la ka bug-os hin pinilpig nga bulawan an mga biyuos, an mga sanga, ngan an kandilero."
Exodus,25,37,Paghimo hin pito nga mga lampara para han kandilero ngan igbutang ini basi makalamrag ngadto ha atubangan.
Exodus,25,38,Himoa tikang hin puraw nga bulawan an mga kimpit ngan mga sangga han lampara.
Exodus,25,39,Gamit hin 35 ka kilo nga puraw nga bulawan hin paghimo han kandilero ngan han ngatanan nga mga kasangkapan hini.
Exodus,25,40,Himoa gud ini sumala han surubdan nga iginpakita ko ha imo didto ha bukid.
Exodus,26,1,"“Paghimo kamo han akon Tulda. Para han sakob han akon Tulda, gamit kamo hin 10 ka tinabas nga lino nga pino nga ginhablonan hin asul, granate, ngan pula nga dilana. Bordahi ini hin mga dagway hin mga kerubin."
Exodus,26,2,Himoa an kada tinabas nga 12 ka metros an kahilaba ngan duha ka metros an kahilapad. Kinahanglan pareho kadagko an kada tinabas.
Exodus,26,3,"Takiptakipa hin pagtahi an lima ka tinabas, ngan sugad man an lain nga lima nga tinabas."
Exodus,26,4,Himoi hin mga tarutalinga nga asul nga dugnit dida han sidsid han gawas nga tinabas han kada usa nga tinakip.
Exodus,26,5,Butangi hin 50 nga mga tarutalinga an syahan nga tinabas han syahan nga tinakip ngan 50 nga mga tarutalinga nga katugbang hini dida han kataposan nga tinabas han ikaduha nga tinakip.
Exodus,26,6,Paghimo hin 50 nga mga sab-itan nga bulawan nga gagamiton hin pagsumpay han duha nga tinakip basi mausa nala ka bug-os.
Exodus,26,7,“Paghimo hin tahob para han Tulda tikang hin onse ka pedaso nga mga dugnit nga hinimo hin barahibo hin kanding.
Exodus,26,8,"Paprehoa kadagko ini ngatanan, nga 13 ka metros an kahilaba ngan duha ka metros an kahilapad."
Exodus,26,9,"Taragkipa hin pagtahi an lima hini ngadto hin usa nga tinakip, ngan sugad man an lain nga unom ngadto hin lain nga tinakip. Piloa hin doble an ikaunom nga tinabas ngadto ha atubangan han Tulda."
Exodus,26,10,"Butangi hin 50 nga mga tarutalinga dida han sidsid han kataposan nga tinabas han usa nga tinakip, ngan 50 nga mga tarutalinga dida han sidsid han ikaduha nga tinakip."
Exodus,26,11,Paghimo hin 50 nga bronse nga mga sab-itan ngan igbutang ini dida han mga tarutalinga hin pagsumpay han duha nga mga tinakip basi mausa nala nga tahob.
Exodus,26,12,Patuntuna ngadto ha luyo han Tulda an sobra nga katunga nga tinabas.
Exodus,26,13,An sobra nga 50 ka sentimetros ha kada ligid han kahilab-an han mga tinakip kinahanglan tumunton ngadto han mga ligid han Tulda basi ini makatabon.
Exodus,26,14,"“Paghimo hin duha pa nga mga tahob, nga hinimo hin tinina nga pula nga anit hin karnero nga lalaki, ngan anit hin kanding an ikaduha."
Exodus,26,15,"“Paghimo hin natindog nga mga balayan para han Tulda tikang hin kahoy nga akasya,"
Exodus,26,16,"nga upat ka metros an kahilaba ngan 66 ka sentimetros an kahilapad an kada usa,"
Exodus,26,17,nga may duha nga mga tiiltiil nga magkatungod basi magkaturugkop an mga balayan. Kinahanglan may-ada hini nga mga tiiltiil an ngatanan nga mga balayan.
Exodus,26,18,Paghimo hin 20 nga mga balayan para han timogan nga ligid
Exodus,26,19,ngan hin 40 nga mga tungtongan nga salapi ha ubos balayan nga tagduha nga tungtongan ha ubos han kada usa nga balayan hin paghawid han duha nga mga tiiltiil hini.
Exodus,26,20,"Paghimo hin 20 nga mga balayan para han amihanan nga ligid han Tulda,"
Exodus,26,21,"ngan 40 nga mga tungtongan nga salapi, nga tagduha ha ubos han kada balayan."
Exodus,26,22,"Para han luyo han Tulda didto ha katundan, paghimo hin unom nga mga balayan,"
Exodus,26,23,ngan duha nga mga balayan para han mga kanto.
Exodus,26,24,Tutugkopon tikang ha ubos ngadto ha igbaw ini nga mga balayan ha kanto. Susugaron hini an paghimo han duha nga mga balayan nga nagpoporma han duha nga mga kanto.
Exodus,26,25,"Sanglit magkakamay-ada walo nga mga balayan nga may 16 nga mga tungtongan nga salapi, tagduha ha ubos han kada usa nga balayan."
Exodus,26,26,"“Paghimo hin 15 nga mga palhog nga kahoy nga akasya, lima para han mga balayan dida han usa nga ligid han Tulda,"
Exodus,26,27,"lima para han mga balayan dida han ikaduha nga ligid, ngan lima para han mga balayan dida han katundan nga kataposan ha luyo han Tulda."
Exodus,26,28,Malahos an butnga nga palhog nga aada ha katunga han mga balayan matikang ha usa nga kataposan han Tulda ngadto ha luyo.
Exodus,26,29,Putsa hin bulawan an mga balayan ngan sigoha ini hin maupay pinaagi hin pagbutang hin mga sulpotan nga bulawan nga magtutugkop han mga palhog nga puputson liwat hin bulawan.
Exodus,26,30,Tindoga an Tulda sumala han surubdan nga iginpakita ko ha imo didto han bukid.
Exodus,26,31,"“Paghimo hin usa nga biray nga lino nga pino nga hinablonan hin asul, granate, ngan pula nga delana. Bordahi ini hin mga dagway hin mga kerubin."
Exodus,26,32,"Bitaya ini nga biray dida hin upat nga mga harigi nga kahoy nga akasya nga pinutos hin bulawan, nga binutangan hin mga sab-itan, ngan ipinadapat dida hin upat nga mga tungtongan nga salapi."
Exodus,26,33,"Igbutang an biray ha ubos han rungbay han mga sab-itan didto han atop han Tulda, ngan igbutang ha luyo han biray an Kahon han Ginsaaran nga sinusudlan han duha nga mga papan nga bato. An biray amo an magbubulag han Baraan nga Dapit tikang han Labi Kabaraan nga Dapit."
Exodus,26,34,Takpi an Kahon han Ginsaaran.
Exodus,26,35,Ha gawas han Labi Kabaraan nga Dapit igbutang an lamesa hirani han amihanan nga dapit han Tulda ngan an kandilero hirani han timogan nga dapit atbang han lamesa.
Exodus,26,36,"“Para han porta han Tulda paghimo hin biray nga lino nga pino nga hinablonan hin asul, granate, ngan pula nga delana ngan binordahan."
Exodus,26,37,"Para hini nga biray paghimo hin lima nga mga harigi nga kahoy nga akasya, nga pinutos hin bulawan, ngan binutangan hin mga sab-itan nga bulawan; paghimo hin lima nga bronse nga mga tungtongan para hini nga mga harigi."
Exodus,27,1,"“Paghimo hin usa nga altar tikang hin akasya nga kahoy. Kinahanglan kwadrado ini nga 2.2 ka metros an kahilaba, 2.2 ka metros an kahilapad, ngan 1.3 ka metros an kahitaas."
Exodus,27,2,"Himoi ini hin mga sungaysungay ha bawbaw han upat nga mga kanto. Himoa ini nga unay han altar, ngan putsa hin bronse ini ngatanan."
Exodus,27,3,"Paghimo hin mga surudlan hin mga agbon, mga sokwat, mga palanggana, mga iturugsok, ngan mga sangga hin mga baga hin kalayo. Kinahanglan mga bronse ini ngatanan nga mga garamiton."
Exodus,27,4,Paghimo hin rehas nga hinukot nga bronse ngan butangi ini hin upat nga mga maglidong nga sulpotan nga bronse dida han mga kanto hini.
Exodus,27,5,"Igbutang an rehas ha ubos han moldora han altar, basi makaabot ini ha katunga han kahitaas han altar."
Exodus,27,6,"Paghimo hin mga parasgan nga kahoy nga akasya, ngan putsa ini hin bronse,"
Exodus,27,7,"ngan isuhot ini dida han mga maglidong nga sulpotan ha kada ligid han altar, kon pagpasgon na ini."
Exodus,27,8,"Himoa nga lungag an ubos han altar, ngan himoa an altar tikang hin mga tabla, sumala han surubdan nga igpapakita ko ha imo didto han bukid.”"
Exodus,27,9,"“Para han Tulda han Ginoo leboti ini hin alad nga mga biray nga lino nga pino. Didto han timogan nga ligid kinahanglan 44 ka metros an kahilaba han mga biray,"
Exodus,27,10,nga tinukod hin 20 nga mga harigi nga bronse nga hinawiran hin 20 nga mga tungtongan nga bronse upod in mga sab-itan ngan mga tuko nga salapi.
Exodus,27,11,Amo ngahaw an buhata didto han amihanan nga ligid han alad.
Exodus,27,12,"Didto han katundan nga ligid, magkakamay-ada mga biray nga 22 ka metros an kahiglaba, upod in napulo nga mga harigi ngan napulo nga mga tungtongan."
Exodus,27,13,"Didto han sinirangan nga ligid, diin aadto an porta magigin 22 ka metros liwat an kahiluag han alad."
Exodus,27,14,"Dida han kada ligid han aragian magkakamay-ada 66 ka metros nga mga biray, upod in tulo nga mga harigi ngan tulo nga mga tungtongan."
Exodus,27,15,"Dida han kada ligid han aragian magkakamay-ada 66 ka metros nga mga biray, upod in tulo nga mga harigi ngan tulo nga mga tungtongan."
Exodus,27,16,"Para han porta ngahaw magkakamay-ada usa nga biray nga 9 ka metros an kahilaba, nga hinimo tikang hin lino nga pino nga hinablonan hin asul, granate, ngan pula nga delana, ngan binordahan. Tutukoron ini hin upat nga mga harigi dida hin upat nga mga tungtongan."
Exodus,27,17,"Dudurugtongon pina hin mga kable nga salapi an ngatanan nga mga harigi palibot han alad, ngan salapi an ira mga sab-itan, ngan bronse an ira tungtongan."
Exodus,27,18,"Magigin 44 ka metros an kahilaba han alad, 22 ka metros an kahiluag, ngan 2.2 ka metros an kahitaas. Kinahanglan paghimoon an mga biray hin lino nga pino ngan an mga tungtongan hin bronse."
Exodus,27,19,"Kinahanglan bronse an ngatanan nga garamiton nga ginagamit didto han Tulda, ngan an ngatanan nga mga usok para han Tulda ngan para han alad."
Exodus,27,20,“Sugoa an mga tawo han Israel nga dad-on ngada ha imo an gimamaupayi nga lana hin olibo para han lampara basi madagkotan ini kada gab-i.
Exodus,27,21,Igbubutang ni Aaron ngan han iya mga anak nga kalalaken-an an lampara didto ha Tulda han Ginoo ha gawas han biray nga aada ha atubangan han Kahon han Ginsaaran. Kinahanglan mag-aga an paglaga hini ha akon atubangan. Kinahanglan pagtumanon han mga Israelita ngan han ira mga tulin ini nga sugo ha kadayonan.
Exodus,28,1,"“Tawga hi Aaron nga imo bugto ngan an iya mga anak nga kalalaken-an: hira Nadab, Abiu, Eleazar, ug Itamar. Ilain hira han mga tawo han Israel, basi mag-alagad hira nga mga padi ha akon."
Exodus,28,2,"Himoi hin padianon nga biste hi Aaron nga imo bugto, hin paghatag ha iya hin dungog ngan katahom."
Exodus,28,3,"Tawga an ngatanan nga mga sastre nga akon tinagan hin kabatiran hin panahi ngan sidnga hira hin paghimo hin mga biste ni Aaron, basi ighalad niya nga usa nga padi ha pag-alagad ha akon."
Exodus,28,4,"Sidnga hira hin paghimo han tahob han dughan, han efod, han kapa, han kamisadentro nga binordahan, han pudong, ngan han paha. Kinahanglan paghimoon nira ini nga padianon nga biste para kan Aaron nga imo bugto ngan han iya mga anak nga kalalaken-an, basi makag-alagad hira nga akon mga padi."
Exodus,28,5,"Ipagamit han batid nga mga sastre an delana nga asul, granate, ngan pula, tingkal nga bulawan, ngan lino nga pino."
Exodus,28,6,"“Kinahanglan paghimoon nira an efod tikang hin delana nga asul, granate, ngan pula, tingkal nga bulawan, ngan lino nga pino nga binordahan."
Exodus,28,7,Butangi ini hin duha nga mga hapin ha sugbong nga ikakab-it ha duha nga ligid basi kataoran han efod.
Exodus,28,8,"Igtaod ha efod in usa nga paha nga hinablon hin pino, nga hinimo tikang han amo ngahaw nga mga materyal, basi mausa nala ka pedaso an paha ngan han efod."
Exodus,28,9,"Kuha ma duha nga kornalina nga bato, ngan iguhit dida hini nga mga bato an mga ngaran han dose nga mga anak ni Jacob,"
Exodus,28,10,"unom dida han usa nga bato ngan unom dida han ikaduha, ngan sunodsunoron an pagguhit han ira ngaran sumala han ira panuigon."
Exodus,28,11,"Igpaguhit hin batid nga platero dida han duha nga mga bato an mga ngaran han mga anak ni Jacob, ngan ipadukot an mga bato dida hin mga tungtongan nga bulawan."
Exodus,28,12,"Igtaod ini dida han mga iharapin ha sugbong han efod, ngan matindog ini han dose nga mga tribo han Israel. Hini nga paagi, pagdadad-on ni Aaron dida ha iya mga sugbong an ira mga ngaran, basi dayuday ako nga Ginoo mahinumdom han akon mga tawo."
Exodus,28,13,"Paghimo ma duha nga mga tungtongan nga bulawan,"
Exodus,28,14,"ngan duha nga mga karukadena hin puraw nga bulawan nga linubag sugad hin mga lubid, ngan igtaod ini ngadto han mga tungtongan nga bulawan.”"
Exodus,28,15,“Paghimo hin usa nga tahob ha dughan para han Labaw nga Padi nga gagamiton niya hin pagsabot han kaburot-on han Dyos. Himoa ini han amo ngahaw nga mga materyal han efod ngan alid-agid an kaborda.
Exodus,28,16,"Kinahanglan kwadrado ngan pinilo ini hin doble, 22 ka sentimetros an kahilaba ngan 22 ka sentimetros an kahilapad."
Exodus,28,17,"Ipadukot dida hini in upat ka rungbay nga mga mahal nga bato: rubi, tupasyo, ug karbungkol an syahan nga rungbay;"
Exodus,28,18,"esmeraldo, sapiro, ug dyamante an ikaduha nga rungbay;"
Exodus,28,19,"hasinto, agata, ug amatista an ikatulo nga rungbay;"
Exodus,28,20,"ngan birilo, kornalina, ug haspe an ikaupat nga rungbay. Kinahanglan ibawbaw ini dida hin mga tungtongan nga bulawan."
Exodus,28,21,"Iguhit dida han kada usa hini nga dose nga mga mahal nga bato an ngaran han usa han mga anak ni Jacob, nga matindog han mga tribo han Israel."
Exodus,28,22,"Para han tahob han dughan paghimo hin mga karukadena nga puraw nga bulawan, nga linubag sugad hin mga lubid."
Exodus,28,23,"Paghimo ma duha nga bahol nga mga singsing nga bulawan ngan igtaod ini ngadto ha igbaw nga mga kanto han tahob ha dughan,"
Exodus,28,24,ngan igkab-it ngada han duha nga mga bahol nga singsing an duha nga mga lubid nga bulawan.
Exodus,28,25,Igkab-it an luyo nga duha nga mga kataposan han mga lubid ngadto han duha nga mga tungtongan ngan ha amo nga paagi igsab-it ini ha atubangan han mga iharapin ha sugbong han efod.
Exodus,28,26,"Niyan paghimo ma duha nga mga bahol nga singsing nga bulawan ngan igtaod ini ngada han ubos nga mga kanto han tahob ha dughan, ha sakob nga sidsid, sunod han efod."
Exodus,28,27,Paghimo ma duha pa nga mga bahol nga singsing nga bulawan ngan igtaod ini ngada han uruubos nga bahin han atubangan han duha nga mga igharapin ha sugbong han efod hirani han sinumpayan ngan igbaw han paha nga hinablon hin pino.
Exodus,28,28,"Higti hin asul nga lubid an mga bahol nga singsing han tahob ha dughan ngadto han mga bahol nga singsing han efod, basi mahimutang hin maupay ha bawbaw han paha an tahob ha dughan ngan diri ini humukal."
Exodus,28,29,"“Magsusul-ot hi Aaron hini nga tahob han dughan nga tinigiban han mga ngaran han mga tribo han Israel kon sumulod hiya ha Baraan nga Dapit, basi pirme mahinumdom ako nga Ginoo han akon mga tawo."
Exodus,28,30,"Igbutang an Urim ug Tumim dida han tahob han dughan basi madara ini ni Aaron kon makadto hiya han akon baraan nga atubangan. Kinahanglan dayuday igsul-ot niya ini nga tahob han dughan, dida hin sugad nga mga higayon, basi makasabot hiya han akon kaburot-on para han mga tawo han Israel."
Exodus,28,31,“Kinahanglan paghimoon hin lubos nga asul nga delana an kapa nga nabawbaw han efod.
Exodus,28,32,"Buhoi ini para han ulo, ngan tahii hin ribite nga hinablon an kwelyo basi diri ini magisi."
Exodus,28,33,"Bordahi an sidsid ha ubos hin mga granada nga asul, granate, ngan pula nga delana ngan bitayi ini hin mga kampanilya nga bulawan ha butnga han mga granada."
Exodus,28,34,"Bordahi an sidsid ha ubos hin mga granada nga asul, granate, ngan pula nga delana ngan bitayi ini hin mga kampanilya nga bulawan ha butnga han mga granada."
Exodus,28,35,"Kinahanglan igsusul-ot ni Aaron ini nga kapa kon magtutuman hiya han mga buruhaton han iya pagkapadi. Kon masulod hiya ngadto ha akon atubangan didto han Baraan nga Dapit o kon magawas hiya hini, hibabatian an tinagingting han mga kampanilya, ngan diri hiya pagpapatayon."
Exodus,28,36,“Paghimo hin adorno nga puraw nga bulawan ngan iguhit nga mga pulong: ‘Iginhalad ngadto han Ginoo .’
Exodus,28,37,Ighigot ini hin asul nga lubid ngada ha atubangan han pudong.
Exodus,28,38,"Kinahanglan ig-alikos ini ni Aaron dida han iya agtang, basi kumarawat ako nga Ginoo han ngatanan nga mga halad nga ighahalad ha akon han mga Israelita, bisan kon magsayop an mga tawo hin paghalad hini."
Exodus,28,39,"“Kinahanglan hinablon an bado ni Aaron hin lino nga pino, ngan hinimo an iya pudong hin lino nga pino ngan binordahan an iya paha."
Exodus,28,40,"“Paghimo hin mga bado, mga paha, ngan mga pudong para han mga anak nga kalalaken-an ni Aaron ha pahatag ha ira hin dignidad ngan katahom."
Exodus,28,41,"Igsul-ot kan Aaron nga imo bugto ngan han iya mga anak nga kalalaken-an ini nga mga biste. Katapos, ordinahe ngan ighalad hira pinaagi hin pagdihog ha ira hin lana hin olibo, basi mag-alagad hira nga kapadian ha akon."
Exodus,28,42,"Ighimo hira hin haglipot nga mga saruwal nga lino, nga naabot ha paa, basi diri hira humuwaw."
Exodus,28,43,"Kinahanglan dayuday igsul-ot ini ni Aaron ngan han iya mga anak kon masulod hira han Tulda han Ginoo o kon mahirani hira han altar ha pag-alagad nga kapadian didto han Baraan nga Dapit, basi diri hira humuwaw ngan diri hira patayon. Ha kadayonan ini nga turumanon para kan Aaron ngan han iya mga tulin."
Exodus,29,1,“Amo ini an imo pagbubuhaton kan Aaron ngan han iya mga anak nga kalalaken-an basi ighalad hira nga kapadian ha pag-alagad ha akon. Kuha hin usa nga nati nga baka nga lalaki ngan hin duha nga karnero nga lalaki nga waray mga dum-it.
Exodus,29,2,"Gamita an gimamaupayi nga harina nga trigo, kundi waray patubo. Paghimo hin mga tinapay nga may lana hin olibo, ngan an iba waray lana hin olibo, ngan paghimo liwat hin magnipis nga torta nga hinirogan hin lana."
Exodus,29,3,Igsulod ini dida hin usa nga basket ngan ighalad ini ha akon kon maghalad ka han baka nga lalaki ngan han duha nga mga karnero nga lalaki.
Exodus,29,4,"“Dad-a hi Aaron ngan an iya mga anak nga kalalaken-an ngadto han porta han akon Tulda, ngan pakarigoa hira sumala han seremonyas nga pinapagtuman ha ira."
Exodus,29,5,"Niyan badoi hi Aaron han mga padianon nga biste: an bado, an efod, an kapa nga nagtatahob han efod, an tahob han dughan, ngan an paha."
Exodus,29,6,"Igsul-ot ha iya an pudong, ngan ighigot ngada hini an adorno nga may ginuhit nga mga pulong: ‘Iginhalad ngadto han Ginoo .’"
Exodus,29,7,Niyan kuhaa an lana nga idirihog ngan ibubo ini ha iya ulo ngan dihogi hiya.
Exodus,29,8,“Dad-a an iya mga anak nga kalalaken-an ngan badoi hira;
Exodus,29,9,pahai an ira mga hawak ngan kaloi an ira mga ulo. Sugara hini an pag-ordin mo kan Aaron ngan han iya mga anak. Mag-aalagad ha akon nga kapadian hin kadayonan hira ngan an ira mga tulin.
Exodus,29,10,"“Dad-a an baka nga lalaki ngadto ha atubangan han akon Tulda, ngan ipandong ha ulo han baka an mga kamot hi Aaron ngan an iya mga anak."
Exodus,29,11,Ihawa an baka didto han akon baraan nga atubangan ha may porta han Tulda.
Exodus,29,12,Kuha han dugo han baka ngan pinaagi han imo tudlo butangi hin dugo an mga sungay-sungay han altar. Katapos ighuwad an iba nga dugo ngada ha ubos han altar.
Exodus,29,13,"Sunod, kuhaa an ngatanan nga sibo, an gimamaupayi nga bahin han atay, ngan an duha nga mga isul upod an sibo dida hini, ngan tubora ini dida han altar sugad nga halad ha akon."
Exodus,29,14,"Kundi sunoga an unod, an panit, ngan an mga tinae hini didto ha gawas han kampo. Amo ini an halad hin pagkuha han mga sala han kapadian."
Exodus,29,15,“Kuhaa an usa han mga karnero nga lalaki ngan sidnga hi Aaron ngan an iya mga anak hin pagpandong han ira mga kamot ha ulo hini.
Exodus,29,16,"Ihawa ini, ngan kuhaa an dugo ngan igsablig ngada han upat nga mga ligid han altar."
Exodus,29,17,"Pag-atadoha an karnero nga lalaki; hugasi an sakob han ginhawa ngan an mangorhe nga mga paa hini, ngan igbawbaw ini han ulo ngan han iba nga mga gintiros."
Exodus,29,18,Tubora an bug-os nga karnero nga lalaki dida han altar nga usa nga halad nga pagkaon. Nakakapahimuot ha akon an kahamot hini nga halad.
Exodus,29,19,“Kuhaa an ikaduha nga karnero nga lalaki—an karnero nga para hin paghalad ngan sidnga hi Aaron ngan an iya mga anak nga kalalaken-an hin pagpandong han ira mga kamot ha ulo hini.
Exodus,29,20,"Ihawa ini, ngan kuha han dugo ngan pahiri hin dugo an mga mitaybitay han tuo nga mga talinga nira Aaron ngan han iya mga anak nga kalalaken-an, an mga tamuragko han ira tuo nga mga kamot, ngan an mga tamuragko han ira tuo nga mga tiil. Igsablig an iba nga dugo ngada han upat nga mga ligid han altar."
Exodus,29,21,"Kuha han dugo nga aada han altar ngan han lana nga igdirihog, ngan igsablig ini ngadto kan Aaron ngan han iya mga biste, ngan ngadto han iya mga anak nga kalalaken-an ngan han ira mga biste. Katapos, nahimo na ang halad ngadi ha akon hiya, an iya mga anak nga kalalaken-an, ngan an ira mga biste."
Exodus,29,22,"“Kuhaa an sibo han karnero nga lalaki, an matambok nga ikog, an sibo ha sakob han ginhawa, an gimamaupayi nga bahin han atay, an duha nga isul upod an sibo dida hini, ngan an tuo nga paa."
Exodus,29,23,"Tikang dida han basket hin tinapay nga iginhalad ha akon kuha hin tag-usa ka bug-os han kada klasi hin tinapay: usa ka bug-os nga sinaktan hin lana hin olibo, usa ka bug-os nga waray lana hin olibo, ngan hin usa nga manipis nga torta."
Exodus,29,24,Igbutang ini ngatanan nga pagkaon dida han mga kamot ni Aaron ngan han iya mga anak nga kalalaken-an ngan ighalad ini ha akon nga linain nga regalo.
Exodus,29,25,"Niyan kuhaa ini tikang ha ira ngan tubora dida han altar, ha bawbaw han halad nga tinubod, sugad nga halad nga pagkaon ha akon. Nakakapahimuot ha akon an kahamot hini nga halad."
Exodus,29,26,“Kuhaa an dughan hini nga karnero nga lalaki ngan ighalad ini ha akon sugad hin linain nga regalo. Ihahatag ko ha imo ini nga bahin han hayop.
Exodus,29,27,"“Kon gin-oordinahan in usa nga padi, ighahalad ha akon an dughan ngan an paa han karnero nga lalaki nga ginagamit para han ordinasyon nga linain nga regalo ngan onina iglalain ini para han kapadian."
Exodus,29,28,Akon ini sugo nga diri maliliwat nga kanan kapadian an dughan ngan an paa han hayop kon maghahalad an akon mga tawo han ira mga halad hin pagkaurosa. Amo ini an regalo han mga tawo ha akon nga Ginoo .
Exodus,29,29,"“Ighahatag an padianon nga mga biste ni Aaron ngadto han iya mga anak nga kalalaken-an kon mamatay hiya, basi igbado ini nira kon pag-ordinahan hira."
Exodus,29,30,Igbabado ini nga mga biste han anak ni Aaron nga masaliwan ha iya hin ka padi sulod hin pito ka adlaw ngan masulod ngadto han Tulda han Ginoo hin pag-alagad han Ginoo didto han Baraan nga Dapit.
Exodus,29,31,“Kuhaa an karne han karnero nga lalaki nga ginamit han ordinasyon ni Aaron ngan han iya mga anak nga mga kalalaken-an ngan lagaa ini didto hin baraan nga dapit.
Exodus,29,32,Kakaonon ini nira didto han porta han Tulda han Ginoo upod han tinapay nga nahisalin dida han basket.
Exodus,29,33,Kakaonon nira an ginamit dida han seremonyas hin pagpasaylo han ira ordinasyon. Kapadian la an makakakaon hini nga pagkaon kay baraan ini.
Exodus,29,34,"Kon may mahisalin han karne o han tinapay ngada han pagkaaga, kinahanglan pagtuboron ini; kinahanglan diri ini kaonon, kay baraan ini."
Exodus,29,35,“Buhata sulod hin pito ka adlaw an ordinasyon kan Aaron ngan han iya mga anak nga kalalaken-an sumala han akon iginsugo ha imo.
Exodus,29,36,"Kinahanglan maghalad ka kada adlaw hin baka nga lalaki nga usa nga halad nga tutuboron, basi pasayloon an sala. Makakalinis ini han altar. Niyan dihogi ini hin lana hin olibo basi mabaraan ini."
Exodus,29,37,"Buhata ini kada adlaw sulod hin pito ka adlaw. Niyan mababaraan gud an altar, ngan madadaot an bisan hin-o o bisan ano nga magpasipara hin pagkapot hini tungod han gahom han pagkabaraan han altar."
Exodus,29,38,“Ha kada adlaw ha ngatanan nga panahon nga tiarabot paghalad dida han altar hin duha nga nati nga karnero nga tag-usa ka tuig an panuigon.
Exodus,29,39,"Ighalad ha aga an usa ngan ha gab-i, an ikaduha."
Exodus,29,40,Upod han syahan nga nati nga karnero ighalad in mga usa ka kilo nga pino nga harina hin trigo nga sinaktan hin usa ka litro nga puraw nga lana hin olibo. Ipisa in usa ka litro nga bino nga halad nga irimnon.
Exodus,29,41,"Ighalad ha gab-i an ikaduha nga nati nga karnero, ngan ighalad ini sugad nga kadamo han mga ginhalad ha aga. Halad ini nga pagkaon ha akon nga Ginoo , ngan nakakapahimuot ha akon han kahamot hini."
Exodus,29,42,Ha ngatanan nga panahon nga tiarabot ighahalad ha kadayonan ini nga hayop nga tutuboron ha akon atubangan didto han porta han Tulda han Ginoo . Amo ito an dapit diin makikigkita ako han akon mga tawo ngan makikighimangraw ako ha imo.
Exodus,29,43,"Didto makikigkita ako han mga tawo han Israel, ngan himoon ko nga baraan an dapit tungod han akon himaya."
Exodus,29,44,"Hihimoon ko nga baraan an Tulda ngan an altar, ngan lalainon ko hi Aaron ngan an iya mga anak nga kalalaken-an ha pag-alagad ha akon nga akon kapadian."
Exodus,29,45,Mag-uokoy ako tampo han mga tawo han Israel ngan magigin Dyos ako nira.
Exodus,29,46,Mahibabaro hira nga ako amo an Ginoo nga ira Dyos nga nagdara ha ira tikang ha Ehipto basi makag-ukoy ako tampo ha ira. Ako amo an Ginoo nga ira Dyos.
Exodus,30,1,“Paghimo hin usa nga altar nga akasya nga para hin pagtubod hin insyenso.
Exodus,30,2,"Kinahanglan kwadrado ini nga 45 ka sentimetros an kahilaba ngan 45 ka sentimetros an kahilapad, ngan 90 ka sentimetros an kahitaas. Kinahanglan nga unay han altar an mga sungay-sungay hini dida han upat nga mga kanto."
Exodus,30,3,"Putsa hin puraw nga bulawan an bawbaw hini, an upat nga kagiliran, ngan an mga sungaysungay, ngan paliboti ini hin ribite nga bulawan."
Exodus,30,4,Himoi ini hin duha nga bulawan nga mga maglidong nga sulpotan nga susuhotan han mga parasgan kon pagpasgon ini ngan igtaod ini ha ubos han sidsid han duha nga kagiliran.
Exodus,30,5,Paghimo hin mga parasgan nga akasya ngan putsa ini hin bulawan.
Exodus,30,6,Igbutang ini nga altar ha gawas han biray nga ibinutang ha atubangan han Kahon han Ginsaaran. Amo ito an dapit diin makikigkita ako ha imo.
Exodus,30,7,Ha kada aga kinahanglan magtubod dida hini nga altar hin mahamot nga insyenso dida hini kon maabot hi Aaron hin pag-andam han mga lampara.
Exodus,30,8,Kinahanglan amo ngahaw an iya pagbuhaton ha kada gab-i kon magdadagkot hiya han mga lampara. Kinahanglan ipadayon ini nga paghalad hin insyenso ha ngatanan nga panahon nga tiarabot.
Exodus,30,9,"Ayaw paghalad dida hini nga altar hin bisan ano nga igindidiri nga insyenso, o bisan ano nga halad nga mananap, o bisan ano nga halad nga pagkaon, ngan ayaw pag-ipisi ini hin bisan ano nga halad nga irimnon."
Exodus,30,10,Kinahanglan pagbubuhaton ni Aaron hin makausa ha kada tuig an seremonyas hin paglinis han altar pinaagi hin pagbutang han dugo han hayop nga iginhalad para hin sala dida han upat nga mga sungaysungay han altar. Kinahanglan pagbuhaton ini ha kada tuig ha ngatanan nga panahon nga tiarabot. Kinahanglan baraan gud ini nga altar nga iginhalad ha akon nga Ginoo .”
Exodus,30,11,"Nagsiring kan Moises an Ginoo ,"
Exodus,30,12,"“Kon mag-ihap ka han mga tawo han Israel, kinahanglan magbayad ha akon an kada tawo hin lukat han iya kinabuhi, basi waray karat-an nga umabot ha iya samtang iniihap an mga tawo."
Exodus,30,13,"An ngatanan nga nahiupod han pag-ihap, kinahanglan magbayad han ginkikinahanglan nga kwarta nga tinimbang sumala han timbangan nga opisyal. Kinahanglan an tagsatagsa magbayad hini nga usa nga halad ha akon."
Exodus,30,14,"Kinahanglan magbayad ha akon hini nga kantidad an tagsatagsa nga nahiuupod han pag-ihap, ha aton pa, an tagsa ka tawo nga 20 o sobra an panuigon."
Exodus,30,15,"Diri mabayad hin sobra an riko, o hin kulang, an pobre, kon bumayad hira hini nga kantidad nga lukat han ira mga kinabuhi."
Exodus,30,16,"Sukta ini nga kwarta tikang han mga tawo han Israel ngan gamita ini para han pag-alagad dida han Tulda han Ginoo . Ini nga buhis amo an lukat han ira kinabuhi, ngan mahinunumdom ako hin pagpanalipod ha ira.”"
Exodus,30,17,"Nagsiring kan Moises an Ginoo ,"
Exodus,30,18,"“Paghimo hin palanggana nga bronse, nga may tungtongan nga bronse. Igbutnga ini han Tulda ngan han altar, ngan sudli ini hin tubig."
Exodus,30,19,Gagamiton an tubig ni Aaron ngan han iya mga anak nga kalalaken-an hin panhunaw ngan panhimsaw
Exodus,30,20,"samtang nga diri pa hira masulod han Tulda o mahirani han altar hin paghalad han pagkaon, ngan diri hira papatayon."
Exodus,30,21,"Kinahanglan manhunaw ngan manhimsaw hira, basi diri hira mamatay. Turumanon ini nga kinahanglan pagsundan ha kadayonan nira ngan han ira mga tulin.”"
Exodus,30,22,"Nagsiring kan Moises an Ginoo ,"
Exodus,30,23,"“Kuha han gimamaupayi nga mga pahamot—unom ka kilo nga tunaw nga mirra, tulo ka kilo nga kanila nga mahamot, tulo ka kilo nga kanya nga mahamot,"
Exodus,30,24,"ngan unom ka kilo nga kasya (tinimbang ngatanan sumala han timbangan nga opisyal). Dugangi hin usa ka galon nga lana hin olibo,"
Exodus,30,25,"ngan himoa in sagrado nga lana nga igdirihog, sinaktan hin pahamot."
Exodus,30,26,"Gamita ini hin pagdihog han Tulda han Ginoo , han Kahon han Ginsaaran,"
Exodus,30,27,"han lamesa ngan han ngatanan nga mga garamiton hini, han kandilero ngan han mga garamiton hini, han altar nga pagtutuboran hin insyenso,"
Exodus,30,28,"han altar nga pagtutuboran han mga halad lakip an ngatanan nga mga garamiton hini, ngan han palanggana nga hurunawan lakip an tungtongan hini."
Exodus,30,29,"Sugara hini nga paagi an paghalad hini nga mga butang ngan mababaraan gud ini ngatanan, ngan madadaot an bisan hin-o o bisan ano nga magpasipara hin pagkapot hini tungod han gahom han ira pagkabaraan."
Exodus,30,30,"Niyan dihogi hi Aaron ngan an iya mga anak nga kalalaken-an, ngan ordinahi hira hin ka padi ha pag-alagad ha akon."
Exodus,30,31,"Sidnga an mga tawo han Israel, ‘Kinahanglan gamiton hin pag-alagad ha akon ha ngatanan nga panahon nga tiarabot ini nga baraan nga lana nga igdirihog."
Exodus,30,32,"Kinahanglan diri ibubo ini ngada hin ordinaryo la nga mga tawo, ngan kinahanglan diri kamo gumamit han amo ngahaw nga pagkasakot hin paghimo hin bisan ano nga igdirihog sugad hini. Baraan ini, sanglit kinahanglan diri kamo magpasipara hin paggamit hini."
Exodus,30,33,Diri na gud pag-iisipon nga kausa han akon katawhan an bisan hin-o nga maghimo hin sugad hini o maggamit hini ngada hin bisan hin-o nga diri padi.’”
Exodus,30,34,"Nagsiring kan Moises an Ginoo , “Kuha hin papreho ka damo ha kada usa han nasunod nga mga pahamot—estakte, onika galbano, ngan puraw nga insyenso."
Exodus,30,35,Gamita ini paghimo hin igharatad nga insyenso nga ginsakot sugad han ginbubuhat han parahimo hin pahamot. Asini ini basi mapuraw ngan mabaraan.
Exodus,30,36,"Ligsa nga mapulbos in usa ka bahin hini, dad-a ini ngadto han akon Tulda, ngan igsaborak ini ha atubangan han Kahon han Ginsaaran. Isipa nga baraan gud ini nga insyenso."
Exodus,30,37,Ayaw paghimo hin lain nga insyenso nga magamit hin sugad nga pagkasakot han paghimoa hini nga insyenso para hin imo paggamit. Isipa ini nga baraan nga butang nga iginhalad ha akon.
Exodus,30,38,Diri na gud pag-iisipon nga kausa han akon mga tawo an bisan hin-o nga maghimo hin sugad hini basi gamiton nga pahamot.”
Exodus,31,1,"Nagsiring kan Moises an Ginoo ,"
Exodus,31,2,"“Ginpili ko hi Bezalel nga anak ni Uri ngan apo ni Hur, nga sakop han tribo ni Juda,"
Exodus,31,3,"ngan ginpuno ko hiya han akon gahom. Gintagan ko hiya hin sarabutan, kabatiran, ngan hibaro para hin bisan ano nga de arte nga buhat—"
Exodus,31,4,"hiya an maghimo hin mga matahom nga debuho ngan magamit hiya hin bulawan, salapi, ug bronse;"
Exodus,31,5,hiya an magtatabas hin mga mahal nga bato; an magguguhit hin kahoy; ngan han iba nga mga de arte nga buhat.
Exodus,31,6,"Ginpili ko liwat hi Aholiab nga anak ni Ahisamac, nga sakop han tribo ni Dan hin pagbulig ha iya. Gintagan ko liwat hin hitaas nga hibaro an ngatanan nga batid nga mga trabahador, basi makahimo hira han ngatanan nga akon iginpapahimo ha ira:"
Exodus,31,7,"an akon Tulda, an Kahon han Ginsaaran upod an takop hini, an ngatanan nga mga kasangkapan han Tulda,"
Exodus,31,8,"an lamesa ngan an kasangkapan hini, an kandilero nga puraw nga bulawan ngan an ngatanan nga kasangkapan hini, an altar nga turuboran hin insyenso,"
Exodus,31,9,"an altar nga para han mga halad nga tutuboron ngan an ngatanan nga sangkapan hini, an palanggana nga hurunawan ngan an tungtongan hini,"
Exodus,31,10,"an magtahom nga padianon nga mga biste nira Aaron ngan han iya mga anak nga kalalaken-an, nga gagamiton nira ha ira pagkapadi kon mag-aalagad hira ha akon,"
Exodus,31,11,"an lana nga igdirihog, ngan an insyenso nga mahamot nga para han Baraan nga Dapit. Ha paghimo hini ngatanan nga mga butang, kinahanglan pagbuhaton nira ini sumala han akon iginsugo ha imo.”"
Exodus,31,12,Nagsugo kan Moises an Ginoo
Exodus,31,13,"nga sidngon an mga tawo han Israel, “Tumana niyo an akon Adlaw nga Igparahuway, kay tigaman ini ha iyo ngan ha akon para han ngatanan nga panahon nga tiarabot, ha pagpakita nga ako nga Ginoo amo an naghimo ha iyo nga akon kalugaringon nga mga tawo."
Exodus,31,14,"Kinahanglan pagtumanon niyo an Adlaw hin Igparahuway kay sagrado ini nga adlaw. Kinahanglan patayon an bisan hin-o nga diri magtuman hini, kundi magbuhat hito nga adlaw."
Exodus,31,15,"May-ada niyo unom ka adlaw hin pagtuman han iyo buruhaton, kundi an ikapito nga adlaw baraan ini nga adlaw hin pagpahuway nga iginhalad ha akon. Papatayon gud an bisan hin-o nga magbuhat hin bisan ano hito nga adlaw."
Exodus,31,16,Kinahanglan pagtumanon han mga tawo han Israel ini nga adlaw nga usa nga tigaman han ginsaaran.
Exodus,31,17,"Ha kadayonan ini nga tigaman para han mga tawo han Israel ngan para ha akon, kay ako nga Ginoo naghimo han langit ngan han tuna sulod hin unom ka adlaw, ngan inmukoy ako hin pagbuhat ngan pinmahuway dida han ikapito ka adlaw.”"
Exodus,31,18,"Han kahuman han Dyos paghimangraw kan Moises didto ha Bukid Sinai, iya iginhatag kan Moises an duha nga mga papan nga bato nga sinuratan han Dyos ngahaw han iya mga sugo."
Exodus,32,1,"Han pakasabot han mga tawo nga waray na lumugsong hi Moises tikang ha bukid, kundi nagpabilin hin maiha didto, nag-alirong hira kan Aaron ngan naghangyo ha iya, “Diri kami maaram kon ano an nahinabo hini nga tawo nga Moises nga nagdara ha amon tikang ha Ehipto, sanglit ighimo kami hin usa nga diyos nga magmamando ha amon.”"
Exodus,32,2,"Nagsiring ha ira hi Aaron, “Kuhaa an mga ariyos nga bulawan han iyo mga asawa, han iyo mga anak, ngan dad-a ini ngatanan nganhi ha akon.”"
Exodus,32,3,Sanglit ginkuha han ngatanan nga mga tawo an ira mga ariyos nga bulawan ngan gindara ini ngadto kan Aaron.
Exodus,32,4,"Kinarawat ni Aaron an mga ariyos, gintunaw ini, ngan gin-ipis an bulawan ngadto hin usa nga hormaan, ngan nahimo hiya in usa nga nati nga baka nga bulawan. Nagsiring an mga tawo, “Israel, amo ini an aton diyos nga nagdara ha aton tikang ha Ehipto!”"
Exodus,32,5,"Niyan nagtindog hi Aaron hin usa nga altar ha atubangan han baka nga bulawan ngan nagpahibaro ha mga tawo, “Buwas magpapasidungog kita han Ginoo .”"
Exodus,32,6,"Temprano pa han pagkaaga naghalad hira hin mga hayop nga tinubod, ngan hin iba pa nga para hin halad hin pagkaurosa nga ira kakaonon. Nagkalingkod an mga tawo hin pangaon ngan pag-irignom. Nagpatakas hira upod in mga maghilas ngan maglaw-ay nga buhat."
Exodus,32,7,"Nagsiring kan Moises an Ginoo , “Lugsong dayon ngadto han mga tawo, kay nakasala ngan ginsikway ako han imo mga tawo nga imo gindara tikang ha Ehipto."
Exodus,32,8,Binayaan na nira an paagi nga ginsugo ko nga pagsundon nira; naghimo hira hin usa nga nati nga baka nga bulawan ngan ginsingba ngan ginhalaran ini nira. Nasiring hira nga amo ini an ira diyos nga nagpagawas ha ira ha Ehipto.
Exodus,32,9,Maaram ako han kamagtig-a han mga kasingkasing hini nga mga tawo.
Exodus,32,10,"Yana, ayaw ako pagpugngi. Napupungot na ako ha ira ngan pagpupuohon ko hira. Niyan hihimoon ko ikaw ngan an imo mga tulin nga usa nga dako nga nasod.”"
Exodus,32,11,"Kundi nakimalooy han Ginoo nga iya Dyos hi Moises ngan nagsiring hiya, “ Ginoo , kay ano nga nasisina ka hin duro han imo mga tawo nga imo gintalwas tikang ha Ehipto pinaagi hin dako nga kusog ngan gahom?"
Exodus,32,12,"Makakasiring an mga Ehiptohanon nga ginpagawas mo ha Ehipto an imo mga tawo kay karuyag mo hin pagpatay ha ira didto ha kabukiran basi mapuo hira. Ayaw na gad kasina; liwata gad an imo hunahuna, ngan ayaw ipadara ngada han imo mga tawo ini nga karat-an."
Exodus,32,13,"Hinumdomi hira Abraham, Isaac, ug Jacob nga imo mga surugoon. Hinumdomi an saad nga imo ginsumpaan ha imo ngaran nga ihahatag mo ha ira in mga tulin nga sugad kadamo han kabiton-an ha langit, ngan ihahatag mo ha ira mga tulin an ngatanan nga mga tuna nga imo iginsaad nga ira panurundon ha kadayonan.”"
Exodus,32,14,"Sanglit ginliwat han Ginoo an iya hunahuna, ngan waray na ipadara ngadto han iya mga tawo an karat-an nga iya ginhunahuna."
Exodus,32,15,Linmug-song han bukid hi Moises nga nakakadara han duha nga mga papan nga bato nga sinuratan paluyoluyo han mga sugo.
Exodus,32,16,Ginhimo han Dyos ngahaw an mga papan ngan igingguhit ngada hini an mga sugo.
Exodus,32,17,"Hinbatian ni Josue nga nanggogogliat an mga tawo ngan nagsiring hiya kan Moises, “Hinbabatian ko an aringasa hin araway didto han kampo.”"
Exodus,32,18,"Nagsiring hi Moises, “Diri ito goliat hin pagdarag-an o hin pagtangis hin kapakyasan, kundi aringasa ito tungod hin karibhong.”"
Exodus,32,19,"Han hiraniay na gud han kampo hi Moises nga hinkit-an na niya an nati nga baka ngan an nagsasarayaw nga mga tawo, nasina hiya hin duro. Ipinusdak niya ngadto ha ubos han bukid an mga papan nga bato ngan napusak ini."
Exodus,32,20,"Ginkuha niya an nati nga baka nga ira ginhimo, gintunaw ini, ginpulbos hin pino, ngan ginsaktan hin tubig. Katapos ginpainom niya hini an mga tawo han Israel."
Exodus,32,21,"Nagsiring hiya kan Aaron, “Ano an ginbuhat ha imo hini nga mga tawo nga imo man hira pinapagbuhat hin sugad ka makaharadlok nga sala?”"
Exodus,32,22,"Binmaton hi Aaron, “Ayaw gad ako kasinahi; maaram ka man nga karuyag hini nga mga tawo an pagbuhat hin magraot."
Exodus,32,23,"Nagsiring hira ha akon, ‘Diri kami maaram kon ano na an nahinabo hini nga tawo nga Moises nga nagpagawas ha amon ha Ehipto, sanglit ighimo kami hin usa nga diyos nga magmamando ha amon.’"
Exodus,32,24,"Ginhangyo ko hira nga dad-on nira ngadi ha akon an ira mga alahas nga bulawan, ngan adton mga may-ada hini, ginkuha nira ini ngan iginhatag nira ha akon. Ipinilak ko an mga alahas ngadto han kalayo ngan ginmawas ini nga nati nga baka.”"
Exodus,32,25,Hinkit-an ni Moises nga ginpasagdan la ni Aaron an mga tawo ngan nahimo la hira nga mga lurong ha atubangan han ira mga kaaway.
Exodus,32,26,"Sanglit tinmindog hi Moises didto ha ganghaan han kampo ngan ginmoliat, “Pumakadi ha akon an ngatanan nga naugop han Ginoo !” Sanglit nag-alirong ha iya an ngatanan nga mga Levita,"
Exodus,32,27,"ngan nagsiring hiya ha ira, “Ginsusugo han Ginoo nga Dyos han Israel an tagsatagsa ha iyo hin pagtaklos han iya espada ngan paglatas han kampo tikang hini nga ganghaan ngadto ha luyo. Pamataya niyo an iyo kabugtoan nga kalalaken-an, an iyo kasangkayan, ngan an iyo mga amyaw.”"
Exodus,32,28,Sinmugot an mga Levita ngan pinanmatay hito nga adlaw in mga tulo ka yukot nga mga tawo.
Exodus,32,29,"Nagsiring hi Moises ha mga Levita, “Yana nga adlaw ginhalad niyo an iyo kalugaringon sugad nga kapadian kamo dida ha pag-alagad han Ginoo , pinaagi hin pagpatay han iyo mga anak nga kalalaken-an ngan kabugtoan nga kalalaken-an, sanglit ginbendisyonan kamo han Ginoo .”"
Exodus,32,30,"Han pagkabuwas nagsiring hi Moises ha mga tawo, “Nakabuhat kamo hin makaharadlok nga sala. Kundi yana, masagka na liwat ako han bukid ngadto han Ginoo ; bangin makapatangdo ako han Ginoo hin pagpasaylo han iyo mga sala.”"
Exodus,32,31,"Sanglit binmalik hi Moises ngadto han Ginoo ngan nagsiring, “Nakabuhat ini nga mga tawo hin makaharadlok nga sala. Naghimo hira hin usa nga diyos nga bulawan ngan ira ginsingba ini."
Exodus,32,32,"Pasayloa intawon an ira mga sala; kundi kon dumiri ka, paraa nala an akon ngaran dida han basahan nga ginsuratan mo han mga ngaran han imo mga tawo.”"
Exodus,32,33,"Binmaton an Ginoo , “An mga maaram la hadton mga nakasala ha akon an paparaon ko dida han akon basahan."
Exodus,32,34,"Kadto na, dad-a an mga tawo ngadto han dapit nga akon iginhimangraw ha imo. Hinumdomi nga mag-uuna ha iyo an akon anghel, kundi maabot an panahon nga pagkakastigohon ko ini nga mga tawo tungod han ira sala.”"
Exodus,32,35,"Sanglit iginpadara han Ginoo in sakit ngadto han mga tawo, kay gin-aghat nira hi Aaron hin paghimo han bulawan nga nati nga baka."
Exodus,33,1,"Nagsiring kan Moises an Ginoo , “Bayai ini nga dapit, ikaw ngan an mga tawo nga imo gindara tikang ha Ehipto, ngan kadto kamo han tuna nga iginsumpa ko hin paghatag kanda Abraham, Isaac, ug Jacob, ngan han ira mga tulin."
Exodus,33,2,"Magpapadara ako hin usa nga anghel nga magtututdo ha iyo, ngan paiiwason ko an mga Canaanhon, an mga Amoreohanon, an mga Hiteohanon, an mga Pariseohanon, an mga Hibeohanon ngan an mga Jebuseohanon."
Exodus,33,3,"Makadto kamo hin usa nga hura ngan matambok nga tuna. Kundi diri ako ngahaw maupod ha iyo, kay mga tawo kamo nga magtig-a an mga ulo ngan bangin puohon ko kamo dida ha dalan.”"
Exodus,33,4,"Han pakabati la hini han mga tawo, nagmabidoon hira, ngan waray na hira magsul-ot hin mga alahas,"
Exodus,33,5,"kay nagsugo an Ginoo kan Moises hin pagsumat ha ira, “Mga tawo kamo nga magtig-a an mga ulo. Kon umupod ako ha iyo bisan hin madaliay la, pagpupuohon ko kamo. Yana, kuhaa an iyo mga alahas, ngan ako an labi nga maaram kon ano an akon pagbubuhaton ha iyo.”"
Exodus,33,6,Sanglit waray na magsul-ot hin mga alahas an mga tawo han Israel tikang hira bumaya han Bukid Sinai.
Exodus,33,7,"Nabatasan ni Moises an pagdara han Tulda ngan pagtindog hini ha dapit nga hirayo ngan gawas han kampo han mga Israelita. Ginngaranan ini nga Tulda han Ginoo . Adton karuyag makighimangraw ngan manginsayod han Ginoo , napakadto la hini nga Tulda."
Exodus,33,8,"Ha kada pagkakadto ni Moises, natindog an mga tawo dida han porta han ira mga tulda ngan ira gin-iininaw hi Moises tubtob han iya pagsulod hini nga Tulda han Ginoo ."
Exodus,33,9,"Kon nakakasulod na hi Moises, nahugdon an harigi nga dampog ngan nagpapabilin ini dida ha porta han Tulda, ngan nakikighimangraw kan Moises an Ginoo tikang han dampog."
Exodus,33,10,Kon nakita an mga tawo han harigi nga dampog didto han porta han Tulda nayukbo hira.
Exodus,33,11,"Nag-aatubang hin paghimangraw hira Moises ngan an Ginoo , sugad gud hin usa ka tawo nga nakikighimangraw hin iya sangkay. Katapos, nabalik hi Moises ngadto han kampo, samtang nagpabilin didto han Tulda an batan-on nga iya kabulig, hi Josue nga anak ni Nun."
Exodus,33,12,"Nagsiring hi Moises ha Ginoo , “Matuod gad nga ginsiring mo ako nga ako an magmamando hini nga mga tawo ngadto hito nga tuna, kundi waray mo ako pagsumati kon hin-o an imo paupdon ha akon. Nagsiring ka nga nakilala ka ha akon hin maupay ngan nalilipay ka ha akon."
Exodus,33,13,"Yana, kon nalilipay ka ha akon, pagsumati ako han imo mga nahuhunahunaan, basi makag-alagad ako ha imo ngan magpadayon hin pagpahalipay ha imo. Hinumdomi liwat nga ginpili mo na ini nga nasod nga imo kalugaringon.”"
Exodus,33,14,"Nagsiring an Ginoo , “Maupod ako ha imo ngan ihahatag ko ha imo an pagdarag-an.”"
Exodus,33,15,"Binmaton hi Moises, “Kon diri ka umupod ha amon, ayaw kami pabayaa hini nga dapit."
Exodus,33,16,"Uunanhon hin pakasabot namon nga nalilipay ka han imo mga tawo ngan ha akon, kon diri ka umupod ha amon? Diri ba an imo pag-upod ha amon amo an magpapakilala nga linain mo kami nga mga tawo kay han iba nga mga tawo han tuna?”"
Exodus,33,17,"Nagsiring kan Moises an Ginoo , “Pagbubuhaton ko sumala han imo pinangaro, kay nakilala ako hin maupay ha imo ngan nalilipay ako ha imo.”"
Exodus,33,18,"Niyan naghangyo hi Moises, “Pakitaa gad ako han imo himaya.”"
Exodus,33,19,"Binmaton an Ginoo , “Ipapakita ko ha imo atubangan an bug-os ko nga kahayag ngan igsusumat ko ha imo an akon baraan nga ngaran. Ako amo an Ginoo , ngan may-ada ko pagpaid ngan pagkalooy hadton mga nakakalipay ha akon."
Exodus,33,20,"Diri ko ikaw pakikitaon han akon bayhon, kay waray tawo nga makakakita ha akon ngan magpapabilin nga buhi,"
Exodus,33,21,kundi iini in dapit nga sapit ha akon diin makakatukdaw ka dida hin usa nga bato.
Exodus,33,22,Kon lumabay an akon himaya igbubutang ko ikaw dida hin usa nga kagutakan han bato ngan tatahoban ko ikaw han akon kamot ngada han akon pakalabay.
Exodus,33,23,"Niyan kukuhaon ko an akon kamot, ngan hikikit-an mo an akon talikoran, kundi diri ka makita han akon bayhon.”"
Exodus,34,1,"Nagsiring kan Moises an Ginoo , “Pagtabas hin duha nga mga papan nga bato nga sugad han una, ngan pagsusuratan ko ini han mga pulong nga nakada han una nga mga papan nga imo ginpusak."
Exodus,34,2,"Pag-andam buwas han aga, ngan sagka han Bukid Sinai ngan pakigkita ha akon didto ha bawbaw han bukid."
Exodus,34,3,Kinahanglan waray maupod ha imo; kinahanglan waray tawo nga hikit-an ha bisan diin nga dapit han bukid; ngan waray mga karnero o mga baka nga mananabsab didto ha ubos han bukid.”
Exodus,34,4,"Sanglit nagtabas hi Moises hin duha pa nga mga papan nga bato, ngan temprano pa han pagkaaga gindara ini niya ngadto ha igbaw han Bukid Sinai, sumala han iginsugo han Ginoo ."
Exodus,34,5,"Linmusad an Ginoo dida hin usa nga dampog, tinmindog didto sapit ha iya, ngan iginpabati an iya baraan nga ngaran, an Ginoo ."
Exodus,34,6,"Niyan linmabay an Ginoo ha iya atubangan ngan nagsiring, “Ako, an Ginoo , an Dyos nga tugob hin kalooy ngan hin pagpaid, diri madali masina, ngan nagpapakita hin dako nga paghigugma ngan pagkamatinumanon."
Exodus,34,7,Gintutuman ko an akon saad ha yinukot nga mga katulinan ngan ginpapasaylo ko an karat-an ngan sala; kundi diri ako magpapasibaya hin pagkastigo hin mga anak ngan mga apo ngadto han ikatulo ngan ikaupat nga katulinanan tungod han mga sala han ira mga ginikanan.”
Exodus,34,8,Hinmapa dayon hi Moises ha tuna ngan nagsingba.
Exodus,34,9,"Nagsiring hiya, “O Ginoo , kon nalilipay ka ha akon, nahangyo ako nga umupod ka ha amon. Magtig-a an mga ulo hini nga mga tawo, kundi pasayloa an amon karat-an ngan an amon sala, ngan karawata kami nga imo kalugaringon nga mga tawo.”"
Exodus,34,10,"Nagsiring kan Moises an Ginoo , “Nakikigsabot ako yana han mga tawo han Israel. Ha ira atubangan pagbubuhaton ko in dagko nga mga butang nga waray pa gud pagbuhata ha bisan diin nga tuna o ha bisan diin nga nasod. Hikikit-an han ngatanan nga mga tawo an dagko nga mga butang nga nahihimo nakon nga Ginoo , kay pagbubuhaton ko para ha imo in makaaramdok nga butang."
Exodus,34,11,"Sugta niyo an mga balaod nga ighahatag ko ha iyo yana nga adlaw. Paiiwason ko an mga Amoreohanon, an mga Canaanhon, an mga Hiteohann, an mga Perizeohanon, an mga Hibeohanon, ngan an mga Jebuseohanon, samtang nasulong kamo."
Exodus,34,12,"Ayaw kamo pakigsabot han mga tawo han nasod nga iyo kakadtoan, kay makamaratay ini nga bitik para ha iyo."
Exodus,34,13,"Rub-a lugod niyo an ira mga altar, bungkaga an ira baraan nga mga harigi, ngan gun-oba an ira mga ladawan han diyosa Asera."
Exodus,34,14,"“Ayaw kamo pagsingba hin lain nga diyos, kay maabugho ako nga Ginoo ."
Exodus,34,15,"Ayaw kamo pakigsabot hin kalinaw han mga tawo han nasod, kay dadapiton kamo nira hin pagtampo ha ira kon magsisingba ngan maghahalad hira ha ira pagano nga kadiyosan, ngan masusulay kamo hin pagkaon han karaonon nga iginhahalad nira ha ira kadiyosan."
Exodus,34,16,"Bangin mangasawa an iyo mga anak nga kalalaken-an hito nga mga langyaw nga kababayen-an, ngan pagtutdoan an iyo mga anak hin diri na pagmatinumanon ha akon ngan hin pagsingba lugod han ira pagano nga kadiyosan."
Exodus,34,17,“Ayaw kamo paghimo ngan pagsingba hin kadiyosan nga metal.
Exodus,34,18,"“Sauroga an Pyesta han Tinapay nga Waray Patubo. Sumala han iginsugo ko ha iyo, kaon kamo hin tinapay nga waray patubo sulod hin pito ka adlaw dida han bulan han Abib, kay ginmawas kamo ha Ehipto hito nga bulan."
Exodus,34,19,"“Akon an kada suhag nga anak nga lalake ngan kada suhag nga lalaki nga hayop,"
Exodus,34,20,"kundi tutubson niyo an kada suhag nga asno pinaagi hin paghalad hin usa nga nati nga karnero. Kon diri niyo pagtubson ini, baria an liog hini. Tubsa niyo an kada suhag nga anak nga lalake. “Kinahanglan diri pumakita ha akon atubangan an waray iharalad."
Exodus,34,21,"“May-ada niyo unom ka adlaw nga igtutuman han iyo buruhaton; ayaw kamo pagbuhat dida han ikapito ka adlaw, ayaw bisan ha panahon hin pag-arado o hin pag-ani."
Exodus,34,22,"“Sauroga niyo an Pyesta han Pag-ani kon magtikang na kamo hin pag-ani han syahan nga mga abot han iyo trigo, ngan sauroga niyo an Pyesta han mga Payagpayag dida han tikatarapos na an kathuraw, kon nangunguha na kamo han mga bunga han iyo gintanom nga mga kahoy."
Exodus,34,23,"“Kinahanglan makanhi makatulo ha kada tuig an ngatanan niyo nga kalalaken-an basi magsingba ha akon nga Ginoo , an Dyos han Israel."
Exodus,34,24,"Katapos ko paiwasa an mga nasod ha iyo atubangan, ngan pahiluaga an iyo katunaan, waray na magpapasipara hin pag-agaw han iyo nasod sulod han panahon han tulo nga mga pyesta."
Exodus,34,25,“Ayaw kamo paghalad hin tinapay nga may patubo kon maghahalad kamo ha akon hin hayop. Ayaw kamo pagsalin tubtob han pagkaaga hin bisan ano nga bahin han hayop nga gin-ihaw dida han Pyesta han Paglabay.
Exodus,34,26,“Ha kada tuig dad-a niyo ngadto han balay han Ginoo an syahan nga mga gin-ani niyo. “Ayaw niyo paglutoa in nati nga karnero o kanding dida han gatas han iroy hini.”
Exodus,34,27,"Nagsiring kan Moises an Ginoo , “Igsurat ini nga mga pulong, kay pinasikad dida hini nga mga pulong naghihimo ako hin usa nga ginsaaran ha imo ngan han Israel.”"
Exodus,34,28,"Nagpabilin didto hi Moises sulod hin kwarenta ka adlaw ug gab-i upod han Ginoo , ngan waray hiya kumaon o uminom hin bisan ano. Iginsurat niya dida han mga papan nga bato an mga pulong han ginsaaran—an Napulo nga mga Sugo."
Exodus,34,29,"Han paglugsong ni Moises han Bukid Sinai nga nakakadara han Napulo nga mga Sugo, waray hiya kalibutan nga nagmalamrag an iya bayhon tungod han iya pakighinimangraw han Ginoo ."
Exodus,34,30,"Tinman-aw kan Moises hi Aaron ngan an ngatanan nga mga tawo ngan hinkit-an nira nga malamrag an iya bayhon, ngan nahadlok hira hin paghirani ha iya."
Exodus,34,31,"Kundi gintawag hira ni Moises, ngan dinmaop ha iya hi Aaron ngan an ngatanan nga mga pangulo han bungto, ngan nakighimangraw ha ira hi Moises."
Exodus,34,32,"Katapos, nag-alirong ha iya an ngatanan nga mga tawo han Israel, ngan iginsumat ha ira ni Moises an ngatanan nga balaod nga iginhatag ha iya han Ginoo didto han Bukid han Sinai."
Exodus,34,33,"Han katapos ni Moises makighimangraw ha ira, gintahoban niya hin bilo an iya bayhon."
Exodus,34,34,"Ha kada pagkakadto ni Moises han Tulda han Ginoo hin pakighimangraw han Ginoo , kinukuha niya an tahob nga bilo. Kon nagawas na hiya, sinusumatan niya an mga tawo han Israel han ngatanan nga ipinapagsumat ha iya,"
Exodus,34,35,ngan hinkikit-an nira nga malamrag an iya bayhon. Katapos tinatahoban ni Moises an iya bayhon ngada han sunod nga pakighimangraw liwat niya han Ginoo .
Exodus,35,1,"Gintirok ni Moises an bug-os nga bungto han Israel ngan nagsiring ha ira, “Amo ini an iginsugo han Ginoo nga pagtutumanon niyo:"
Exodus,35,2,"May-ada niyo unom ka adlaw nga pagtuman han iyo buruhaton, kundi baraan an ikapito ka adlaw, usa nga baraan nga adlaw hin pagpahuway nga iginhalad para ha akon, an Ginoo . Kinahanglan patayon an bisan hin-o nga magbuhat hin bisan ano nga buruhaton dida hito nga adlaw."
Exodus,35,3,Igindidiri bisan pagdagkot hin kalayo didto han iyo mga balay kon Adlaw nga Igparahuway.”
Exodus,35,4,"Ginsiring ni Moises an ngatanan nga mga tawo han Israel, “Amo ini an iginsugo han Ginoo :"
Exodus,35,5,"Paghalad kamo ha Ginoo . An tagsatagsa nga karuyag maghalad, kinahanglan magdara hin mga halad nga bulawan, salapi, o bronse;"
Exodus,35,6,"lino nga pino; delana nga asul, granate, ug pula; dugnit nga hinimo hin barahibo hin kanding;"
Exodus,35,7,anit hin karnero nga lalaki nga tinina hin pula; anit hin kanding; kahoy nga akasya;
Exodus,35,8,"lana para han mga lampara, mga pahamot para han lana nga igdirihog ngan pahamot para han insyenso;"
Exodus,35,9,mga kornalina ngan iba pa nga mga alahas nga igburutang dida han efod ngan dida han tahob ha dughan han Labaw nga Padi.
Exodus,35,10,“Kinahanglan kumanhi an ngatanan nga batid nga trabahador dida ha iyo basi himoon an ngatanan nga iginsugo han Ginoo :
Exodus,35,11,"an Tulda han Ginoo , an tahob hini ha sakob ngan ha gawas, an mga sab-itan ngan an mga balayan hini, an mga palhog, an mga harigi, ngan an mga tungtongan;"
Exodus,35,12,"an Kahon han Ginsaaran, ngan an mga kasangkapan hini: an mga parasgan, an takop, ngan an biray nga salipod hini;"
Exodus,35,13,an lamesa upod an mga parasgan ngan an ngatanan nga kasangkapan hini; an tinapay nga igharalad ngadto sa Dyos;
Exodus,35,14,an kandilero para han suga ngan an kasangkapan hini; an mga lampara upod an mga lana hini;
Exodus,35,15,an altar nga surunogan hin insyenso ngan an mga parasgan hini; an lana nga igdirihog; an mahamot nga insyenso; an biray para han agian han Tulda;
Exodus,35,16,"an altar nga surunogon han mga halad, upod hini an isinusumpay nga rehas nga bronse, an mga parasgan ngan an ngatanan nga kasangkapan hini; an palanggana nga hurunawan ngan an tungtongan hini;"
Exodus,35,17,"an mga biray para han alad, an mga harigi ngan mga tungtongan hini; an biray para han agian han alad;"
Exodus,35,18,an mga usok ngan an pisi para han Tulda ngan han alad;
Exodus,35,19,"ngan an magtahom nga mga biste nga sinusul-ot han kapadian kon nag-aalagad hira didto han Baraan nga Dapit—an baraan nga mga biste nira Aaron nga padi, ngan han iya mga anak nga kalalaken-an.”"
Exodus,35,20,"Nanguli an ngatanan nga mga tawo han Israel,"
Exodus,35,21,ngan an tagsatagsa nga naruyag hin paghalad nagdara hin halad ngadto han Ginoo para hin paghimo han Tulda han Ginoo . Gindara nira an ngatanan nga ginkikinahanglan para hin pagsingba ngan para hin paghimo han padianon nga mga biste.
Exodus,35,22,"An ngatanan nga kalalaken-an ug kababayen-an nga karuyag maghatag hin mga sabong nagdara hin mga alpiler nga isarabong mga ariyos, mga singsing, mga kwentas, ngan nagkadirodilain nga mga alahas nga bulawan, ngan iginhalad nira ini ngadto han Ginoo ."
Exodus,35,23,"Nagdara an iba hin magkalainlain nga tela: lino nga pino; delana nga asul, granate, o pula; dugnit nga barahibo hin kanding; anit hin karnero nga lalaki nga tinina hin pula; o anit hin kanding."
Exodus,35,24,"Nagdara han ira halad ngadto ha Ginoo an iba nga may-ada salapi o bronse, ngan an iba nga may-ada kahoy nga akasya mga magagamit hin bisan ano nga buruhaton."
Exodus,35,25,"Gindara han ngatanan nga batid nga parahablon nga kababayen-an in tingkal nga lino nga pino ngan tingkal nga delana nga asul, granate ug pula nga ira ginhimo."
Exodus,35,26,Naghimo liwat hira hin tingkal nga barahibo hin kanding.
Exodus,35,27,"Nagdara an mga pangulo hin mga kornalina ngan iba pa nga mga alahas nga igburutang dida han efod ngan dida han tahob ha dughan,"
Exodus,35,28,"ngan mga pahamot ug lana para han mga lampara, para han lana nga igdirihog, ngan pahamot para han insyenso."
Exodus,35,29,"An ngatanan nga mga tawo han Israel nga naruyag hin paghatag, nagdara han ira halad ngadto han Ginoo , para han buruhaton nga iya iginsugo kan Moises."
Exodus,35,30,"Nagsiring hi Moises ha mga Israelita, “Ginpili han Ginoo hi Bezalel nga anak ni Uri ngan apo ni Hur, nga sakop han tribo ni Juda."
Exodus,35,31,"Ginpuno hiya han Dyos han iya gahom ngan gintagan hiya hin kabatiran, hibaro ngan sarabotan para han bisan ano nga de arte nga buhat,"
Exodus,35,32,"para hin paghimo hin mga debuho nga magtahom nga magamit hiya hin bulawan, salapi, ug bronse;"
Exodus,35,33,para hin pagtabas hin mga mahal nga bato; para hin pagguhit hin kahoy; ngan para han iba pa nga de arte nga buhat.
Exodus,35,34,"Iginhatag han Ginoo ha iya ngan kan Aholiab nga anak ni Ahisamac, nga sakop han tribo ni Dan, an hibaro hin pagtutdo han iba han ira buruhaton."
Exodus,35,35,"Iya iginhatag ha ira an kabatiran para han ngatanan nga buruhaton: ngadto han mga paradibuho, mga paraadorno, ngan mga parahablon hin lino nga pino; delana nga asul, granate, ug pula; ngan iba pa nga dugnit. Nakakahimo hira han ngatanan nga mga buruhaton, ngan mga batid hira nga mga paradebuho."
Exodus,36,1,"“Kinahanglan himoon an ngatanan sumala han iginsugo han Ginoo kanda Bezalel, Aholiab ngan han ngatanan nga mga trabahador nga gintagan han Ginoo hin kabatiran ngan hibaro, nga maaram maghimo han ngatanan nga ginkikinahanglan hin pagtindog han baraan nga Tulda.”"
Exodus,36,2,"Gintawag ni Moises hira Bezalel, Aholiab, ngan an ngatanan nga batid hini nga mga buhat nga tinagan han Dyos hin hibaro, ngan naruyag hin pagbulig. Ginsiring hira ni Moises nga magtikang na hira han ira trabaho."
Exodus,36,3,Kinarawat nira tikang kan Moises an ngatanan nga mga halad nga gindara han mga Israelita para hin pagtindog han baraan nga Tulda. Kundi nagpadayon an mga tawo han Israel hin pagdara ngadto kan Moises han ira mga halad ha kada aga;
Exodus,36,4,"sanglit kinmadto an mga tawo nga batid hini nga mga buruhaton,"
Exodus,36,5,"ngan ginsiring nira hi Moises, “Sobra na han ginkikinahanglan an gindara han mga tawo para han buruhaton nga iginsugo han Ginoo .”"
Exodus,36,6,Nagsugo hi Moises ha bug-os nga kampo nga diri na magdara hin amot para han baraan nga Tulda. Sanglit waray na magdara an mga tawo.
Exodus,36,7,Sobra na an iginhatag han mga tawo para han ginkikinahanglan han bug-os nga buruhaton.
Exodus,36,8,"Ginhimo an Tulda han Ginoo han mga labi ka batid hini nga buruhaton. Ginhimo nira ini hin napulo ka tinabas nga pino nga lino, nga hinablonan hin delana nga asul, granate ug pula, ngan binordahan hin mga dagway hin mga kerubin."
Exodus,36,9,Papreho kadagko an kada tinabas nga 12 ka metros an kahilaba ngan duha ka metros an kahilapad.
Exodus,36,10,Gintaragkip nira pagtahi an lima nga tinabas ngan sugad man an lain nga lima nga tinabas.
Exodus,36,11,Ginhimoan nira hin mga tarutalinga nga asul nga dugnit dida han sidsid ha gawas nga tinabas han kada usa nga tinakip.
Exodus,36,12,"Ginbutangan nira hin 50 nga mga tarutalinga an syahan nga tinabas han syahan nga tinakip, ngan 50 nga mga tarutalinga nga katugbang hini dida han kataposan nga tinabas han ikaduha nga tinakip."
Exodus,36,13,Ginhimo nira in 50 nga mga sab-itan nga bulawan nga gagamiton hin pagsumpay han duha nga mga tinakip basi mausa nala ka bug-os.
Exodus,36,14,Niyan naghimo hira hin tahob para han Tulda tikang hin onse nga mga tinabas nga hinimo hin barahibo hin kanding.
Exodus,36,15,"Ginhimo ini nira hin papreho kadagko ngatanan, nga 13 ka metros an kahilaba ngan duha ka metros an kahilapad."
Exodus,36,16,"Gintaragkip nira an lima ka tinabas ngadto hin usa nga tinakip, ngan sugad man an iba nga unom ka tinabas."
Exodus,36,17,Ginbutangan nira hin 50 nga mga tarutalinga dida han sidsid han kataposan nga tinabas han usa nga tinakip ngan 50 nga mga tarutalinga dida han sidsid han ikaduha nga tinakip.
Exodus,36,18,Naghimo hira hin 50 nga mga sab-itan nga bronse hin pagsumpay han duha nga mga tinakip basi mahimo in usa la nga tahob.
Exodus,36,19,"Naghimo hira hin duha pa nga mga tahob, nga hinimo hin anit hin karnero nga lalaki nga tinina hin pula an usa, ngan anit nga kanding an ikaduha basi gamiton nga tahob ha gawas."
Exodus,36,20,Naghimo hira hin natindog nga mga balayan nga akasya para han Tulda.
Exodus,36,21,"An kada balayan upat ka metros an kahitaas ngan 66 ka sentimetros an kahilapad,"
Exodus,36,22,"nga may duha nga mga tiiltiil nga magkatungod, basi magkatarugkop an mga balayan. May-ada hini nga mga tiiltiil an ngatanan nga mga balayan."
Exodus,36,23,"Naghimo hira hin 20 nga mga balayan para ha timogan nga ligid,"
Exodus,36,24,"ngan hin 40 nga mga tungtongan nga salapi ha ubos han balayan, nga tag duha nga tungtongan ha ubos han kada balayan, hin pagsangga han duha nga mga tiiltiil hini."
Exodus,36,25,"Naghimo hira hin 20 nga mga balayan para han amihanan nga ligid han Tulda,"
Exodus,36,26,"ngan hin 40 nga mga tungtongan nga salapi, nga tag duha ha ubos han kada balayan."
Exodus,36,27,"Para han luyo han Tulda, didto ha katundan, naghimo hira hin unom nga mga balayan,"
Exodus,36,28,ngan hin duha nga mga balayan para han mga kanto.
Exodus,36,29,Ginturugkop tikang ha ubos ngadto ha igbaw nga mga balayan. Ginhimo hin sugad hini an duha nga mga balayan han duha nga mga kanto.
Exodus,36,30,"Sanglit may-ada walo nga mga balayan ngan 16 nga mga tungtongan nga salapi, nga tag duha ha ubos han kada balayan."
Exodus,36,31,"Naghimo hira hin 15 nga mga palhog nga akasya, lima para han mga balayan didto han usa nga ligid han Tulda,"
Exodus,36,32,"lima para han mga balayan didto han ikaduha nga ligid, ngan lima para han mga balayan didto han katundan nga kataposan, ha luyo han Tulda."
Exodus,36,33,Nalahos tikang han usa nga kataposan han Tulda ngadto ha luyo an butnga nga palhog nga igintaod ha katungatunga han mga balayan.
Exodus,36,34,"Ginputos nira hin bulawan an mga balayan, ngan ginsul-otan nira hin mga maglidong nga sulpotan nga bulawan nga magtutugkop han mga palhog nga pinutos liwat hin bulawan."
Exodus,36,35,"Naghimo hira hin usa nga biray nga lino nga pino, nga ginhablonan hin asul, granate, ug pula nga delana, ngan ginbordahan ini hin mga dagway hin mga kerubin."
Exodus,36,36,"Naghimo hira hin upat nga mga harigi nga akasya, nga pinutos hin bulawan ngan ginsul-otan nira hin mga sab-itan nga bulawan ha pagtukod han biray. Niyan naghimo hira hin upat nga mga tungtongan nga salapi nga magsasangga han mga harigi."
Exodus,36,37,"Para han agian han Tulda naghimo hira hin usa nga biray nga lino nga pino, nga ginhablonan hin asul, granate, ug pula nga delana, ngan binordahan."
Exodus,36,38,"Para hini nga biray naghimo hira hin lima nga mga harigi, nga sinul-otan hin mga sab-itan, ginputos hin bulawan an mga uloulo ngan an mga moldora hini, ngan naghimo hira hin lima nga mga tungtongan nga bronse para han mga harigi."
Exodus,37,1,"Ginhimo ni Bezalel an Kahon han Ginsaaran tikang hin akasya, nga 110 ka sentimetros an kahilaba, 66 ka sentimetros an kahiluag, ngan 66 ka sentimetros an kahitaas."
Exodus,37,2,"Ginhaklapan ini niya hin puraw nga bulawan ha sakob ngan ha gawas, ngan ginpalibotan niya hin ribite nga bulawan."
Exodus,37,3,"Naghimo hiya hin upat nga mga maglidong nga sulpotan nga bulawan, ngan igintaod ini dida han upat nga mga tiiltiil han kahon, nga tag duha nga mga maglidong nga sulpotan ha kada ligid."
Exodus,37,4,"Naghimo hiya hin mga parasgan nga akasya ngan ginputos ini hin bulawan,"
Exodus,37,5,ngan iginsul-ot ini dida han mga maglidong nga sulpotan ha kada ligid han Kahon.
Exodus,37,6,"Naghimo hiya hin takop nga puraw nga bulawan, nga 110 ka sentimetros an kahilaba ngan 66 ka sentimetros an kahilapad."
Exodus,37,7,"Naghimo hiya hin duha nga mga kerubin tikang hin pinilpig nga bulawan,"
Exodus,37,8,nga tag usa para han kada kataposan han takop. Ginhimo niya ini nga unay han takop.
Exodus,37,9,"Nag-aatubang ha bawbaw han takop an mga kerubin, ngan nakakapandong han takop an ira binuklad nga mga pako."
Exodus,37,10,"Ginhimo niya an lamesa nga akasya, nga 88 ka sentimetros an kahilaba, 44 ka sentimetros an kahilapad, ngan 66 ka sentimetros an kahitaas."
Exodus,37,11,Ginputos ini niya hin puraw nga bulawan ngan ginpalibotan ini hin ribite nga bulawan.
Exodus,37,12,Ginpalibutan ini niya hin moldora nga 25 ka milimetros an kahilapad ngan ginpalibotan hin ribite nga bulawan an moldora.
Exodus,37,13,"Ginhimoan ini niya hin upat nga maglidong nga mga sulpotan nga bulawan, ngan igintaod ini dida han upat nga mga kanto diin nakada an mga tiiltiil."
Exodus,37,14,Igintaod ha hirani han moldora an mga sulpotan nga para han mga parasgan han lamesa.
Exodus,37,15,Ginhimo niya an mga parasgan nga akasya ngan ginputos ini hin bulawan.
Exodus,37,16,"Ginhimo niya hin puraw nga bulawan an mga garamiton para han lamesa: an mga plato, an mga tasa, an mga tibod, ngan an mga makaong nga ginagamit para han mga halad nga irimnon."
Exodus,37,17,"Ginhimo niya an kandilero hin puraw nga bulawan. Ginhimo niya an tungtongan ngan an lawas hini hin pinilpig nga bulawan; ginhimo nga unay han lawas han kandilero an mga bukad nga adorno, lakip an mga biyuos ngan mga petalo."
Exodus,37,18,Naulbo in unom nga mga sanga tikang han mga kagiliran hini nga tagtulo paluyo.
Exodus,37,19,"An kada usa han unom nga mga sanga may-ada adorno nga tagtulo nga mga bukad hin almendras, upod in mga biyuos ngan mga petalo."
Exodus,37,20,"May-ada upat nga adorno nga mga bukad an lawas han kandilero nga sugad hin mga bukad hin almendras, upod an mga biyuos ngan mga petalo."
Exodus,37,21,May tag usa nga biyuos ha ubos han kada usa han tulo ka padis nga mga sanga.
Exodus,37,22,"Usa la ka bug-os hin pinilpig nga puraw nga bulawan an mga biyuos, an mga sanga, ngan an kandilero."
Exodus,37,23,"Naghimo hiya hin pito nga mga lampara para han kandilero, ngan naghimo hiya hin puraw nga bulawan nga mga kimpit ngan mga saladang han suga."
Exodus,37,24,Ginamit niya in 35 ka kilo nga puraw nga bulawan hin paghimo han kandilero ngan han ngatanan nga kasangkapan hini.
Exodus,37,25,"Ginhimo niya in usa nga altar nga akasya nga surunogan hin insyenso. Kwadrado ini nga 45 ka sentimetros an kahilaba ngan an kahilapad, ngan 90 ka sentimetros an kahitaas hini. Ginhimo nga unay han altar an mga sungaysungay hini dida han upat nga mga kanto."
Exodus,37,26,"Ginputos niya hin puraw nga bulawan an bawbaw han altar, an upat nga mga ligid, ngan an mga sungaysungay hini, ngan ginpalibutan ini hin ribite nga bulawan."
Exodus,37,27,Ginhimoan ini niya hin duha nga mga maglidong nga sulpotan nga bulawan nga susuhotan han mga parasgan kon pagpasgon han altar ngan igintaod ini ha ubos han sidsid han duha nga kagiliran.
Exodus,37,28,Ginhimo niya an mga parasgan nga akasya ngan ginputos ini hin bulawan.
Exodus,37,29,"Ginhimo liwat niya an baraan nga lana nga igdirihog ngan an puraw nga mahamot nga insyenso, nga ginsakot sugad han ginbubuhat han mga parahimo hin pahamot."
Exodus,38,1,"Ginhimo niya in usa nga altar nga akasya nga surunogan han mga halad. Kwadrado ini nga 2.2 ka metros an kahilaba ngan an kahilapad, ngan 1.3 ka metros an kahitaas."
Exodus,38,2,Ginhimo niya nga unay han altar an mga sungaysungay ha bawbaw han upat nga mga kanto hini. Ginputos niya hin bronse ini ngatanan.
Exodus,38,3,"Ginhimo liwat niya an ngatanan nga kasangkapan para han altar: an mga surudlan hin agbon, an mga sakwat, an mga palanggana, an mga iturugsok, ngan an mga sangga hin mga baga hin kalayo. Bronse ini ngatanan nga kasangkapan."
Exodus,38,4,"Naghimo hiya hin usa nga rehas, hinukot nga bronse ngan iginbutang ini ha ubos han sidsid han altar, basi makaabot ini ha katungatunga han kahitaas han altar."
Exodus,38,5,Naghimo hiya hin upat nga mga maglidong nga sulpotan ngan igintaod ini dida han upat nga mga kanto.
Exodus,38,6,"Ginhimo niya in mga parasgan nga akasya, ginputos ini hin bronse,"
Exodus,38,7,ngan iginsul-ot dida han mga maglidong nga sulpotan ha kada ligid han altar. Ginhimo niya an altar hin mga tabla ngan lungag ini nga altar.
Exodus,38,8,Ginhimo niya an palanggana nga bronse ngan an bronse nga tungtongan hini tikang han mga salaming han kababayen-an nga nag-aataman didto han agian han Tulda han Ginoo .
Exodus,38,9,"Para han alad han Tulda han Ginoo ginhimo niya in mga biray ngalino nga pino. Didto han timogan nga ligid han Tulda, 44 ka metros an kahilaba han mga biray,"
Exodus,38,10,"nga tinukod hin 20 nga mga usok nga bronse dida hin 20 nga mga tungtongan nga bronse, upod in mga sab-itan ngan mga tuko nga hinimo hin salapi."
Exodus,38,11,Amo ngahaw an alad didto han amihanan nga ligid.
Exodus,38,12,"Didto han katundan nga ligid, may-ada mga biray nga 22 ka metros an kahilaba upod an napulo nga mga usok ngan napulo nga mga tungtongan, ngan upod an mga sab-itan ngan mga tuko nga salapi."
Exodus,38,13,"Didto han sinirangan nga ligid, diin nakadto an agian, 22 ka metros liwat an kahaluag han alad."
Exodus,38,14,"Dida han kada ligid han alad may-ada 6.6 ka metros nga mga biray, upod in tulo nga mga usok ngan tulo nga mga tungtongan."
Exodus,38,15,"Dida han kada ligid han alad may-ada 6.6 ka metros nga mga biray, upod in tulo nga mga usok ngan tulo nga mga tungtongan."
Exodus,38,16,Hinimo hin lino nga pino an ngatanan nga mga biray palibot han alad.
Exodus,38,17,"Hinimo hin bronse an mga tungtongan han mga usok, ngan hin salapi an mga sab-itan, an mga tuko, ngan an putos han mga uloulo han mga usok. Gindurudugtong pinaagi hin mga kable nga salapi an ngatanan nga mga usok palibot han alad."
Exodus,38,18,"Hinimo hin lino nga pino an biray han agian han alad nga hinablonan hin asul, granate, ug pula nga delana, ngan binordahan. Siyam ka metros an kahilaba hini, ngan 2.2 ka metros an kahitaas, sugad han mga biray han alad."
Exodus,38,19,"Tinukod ini hin upat nga mga usok dida hin upat nga mga tungtongan nga bronse. Hinimo hin salapi an mga sab-itan hini, an putos han mga uloulo hini, ngan an mga tuko hini."
Exodus,38,20,Hinimo hin bronse an ngatanan nga mga talibugsok han Tulda ngan han nagpapalibot nga alad.
Exodus,38,21,Iini an lista han kadamo han mga metal nga nagamit didto han Tulda han Ginoo nga ginhimosan han duha nga mga papan nga bato nga ginsuratan han Napulo nga Sugo. Sumala han sugo ni Moises ginlista ini han mga Levita nga nagbuhat ha ubos han pagdumara ni Itamar nga anak ni Aaron nga padi.
Exodus,38,22,"Ginhimo ni Bezalel nga anak ni Uri ngan apo ni Hur, nga sakop han tribo ni Juda, an ngatanan nga iginsugo han Ginoo ."
Exodus,38,23,"An iya kabulig nga hi Aholiab nga anak ni Ahisamac, nga sakop han tribo ni Dan, usa nga paraguhit, paradebuho, ngan parahablon hin lino nga pino, ngan hin delana nga asul, granate, ug pula."
Exodus,38,24,"May kabug-aton nga 1,000 ka kilo sumala han timbangan nga opisyal an ngatanan nga bulawan nga iginhalad ngadto han Ginoo para han baraan nga Tulda."
Exodus,38,25,"Tinmimbang hin 3,430 ka kilo sumala han timbangan nga opisyal an salapi tikang han ginsensos nga bungto."
Exodus,38,26,"Amo ini nga kadamo han ngatanan nga iginbayad han ngatanan nga mga tawo nga ginsensos, nga an kada usa nagbayad han ginkikinahanglan nga kantidad, nga gintimbang sumala han timbangan nga opisyal. May 603,550 nga kalalaken-an nga 20 ka tuig ngadto ha igbaw an panuigon nga ginsensos."
Exodus,38,27,"Tikang han salapi nagamit in 3,400 ka kilo hin paghimo han 100 nga mga tungtongan nga 34 ka kilo an kada usa para han baraan nga Tulda ngan biray."
Exodus,38,28,"Ginhimo niya an nahisalin pa nga 24 ka kilo nga salapi nga mga tuko, mga sab-itan han mga usok, ngan an putos han mga uloulo hini."
Exodus,38,29,"Inmabot hin 2,425 ka kilo an bronse nga iginhalad ngadto han Ginoo ."
Exodus,38,30,"Tikang hini ginhimo niya an mga tungtongan han agian han Tulda han Ginoo , an altar nga bronse upod an rehas hini nga bronse, an ngatanan nga kasangkapan han altar,"
Exodus,38,31,"an mga tungtongan para han palibot nga alad ngan para han agian han alad, ngan an ngatanan nga mga talibugsok para han Tulda ngan han palibot nga alad."
Exodus,39,1,"Tikang hin delana nga asul, granate, ug pula ginhimo nira an mga biste nga magtahom nga igsusul-ot han kapadian kon mag-aalagad hira didto han Baraan nga Dapit. Ginhimo nira para han Aaron an padianon nga mga biste, sumala han iginsugo han Ginoo kan Moises."
Exodus,39,2,"Ginhimo nira an efod hin lino nga pino, delana nga asul, granate, ug pula, ngan mga tingkal nga bulawan."
Exodus,39,3,"Nagpilpig hira hin mga magnipis nga bulawan ngan gintabastabas ini nira hin pino ngan iginhablon ngadto han lino nga pino, ngan ngadto han delana nga asul, granate, ug pula."
Exodus,39,4,"Naghimo hira hin duha nga mga hapin han sugbong para han efod ngan iginkab-it ini nira ngada han mga kagiliran hini, basi kataoran han efod."
Exodus,39,5,"Igintaod ngada han efod an paha nga pino an kahablon, nga hinimo han amo ngahaw nga mga materyal, basi mausa la ka pedaso an paha ngan han efod, sumala han iginsugo han Ginoo kan Moises."
Exodus,39,6,Gin-andam nira an mga kornalina ngan iginpadukot ini dida hin mga tungtongan nga bulawan; iginuhit hin maupay dida hini an mga ngaran han 12 nga mga anak ni Jacob.
Exodus,39,7,"Igintaod ini ngada han mga hapin han sugbong han efod, nga natindog han 12 nga mga tribo han Israel, sumala han iginsugo han Ginoo kan Moises."
Exodus,39,8,Ginhimo nira an tahob han dughan han amo ngahaw nga mga materyal han efod ngan alid-agid an kaborda.
Exodus,39,9,Kwadrado ini ngan pinilo hin doble nga 22 ka sentimetros an kahilaba ngan an kahilapad.
Exodus,39,10,"Ginpaduktan ini nira hin upat ka rungbay nga mga marahalon nga mga bato: an syahan nga rungbay; rubi, tupasyo, ug karbunkol;"
Exodus,39,11,"an ikaduha nga rungbay; esmeraldo, sapiro, ug dyamante;"
Exodus,39,12,"an ikatulo nga rungbay; hasinto, agata, ug amatista;"
Exodus,39,13,"ngan an ikaupat nga rungbay; birilo, kornalina, ug haspe. Iginbawbaw ini dida hin mga tungtongan nga bulawan."
Exodus,39,14,"Igingguhit dida han kada usa han dose nga mga bato an ngaran hin usa han mga anak ni Jacob, basi magtindog ini han 12 nga mga tribo han Israel."
Exodus,39,15,"Para han tahob han dughan naghimo hira hin mga karukadena hin puraw nga bulawan, nga linubag sugad hin lubid."
Exodus,39,16,"Naghimo hira hin duha nga mga tungtongan nga bulawan ngan duha nga mga bahol nga singsing nga bulawan, ngan igintaod an duha nga bahol nga singsing ngadto han igbaw nga mga kanto han tahob han dughan."
Exodus,39,17,"Iginsab-it nira ngada han duha nga mga bahol nga singsing han duha nga mga lubid nga bulawan,"
Exodus,39,18,"ngan iginsab-it ngada han duha nga mga tungtongan an lain nga duha nga kataposan han mga lubid, ngan ha amo nga paagi, isinab-it ini ngada han atubangan han mga hapin han sugbong han efod."
Exodus,39,19,"Naghimo hira hin duha nga mga bahol nga singsing nga bulawan ngan igintaod ini ngada han ubos nga mga kanto han tahob han dughan, ha sakob nga sidsid sunod han efod."
Exodus,39,20,"Naghimo hira hin duha pa nga mga bahol nga singsing nga bulawan ngan igintaod ini ngada han uruubos nga bahin han atubangan han duha nga mga hapin han sugbong han efod, nga hirani han sinumpayan ngan igbaw han paha nga hinablon hin pino."
Exodus,39,21,"Sumala han iginsugo han Ginoo kan Moises, iginhigot nira hin asul nga lubid an mga bahol nga singsing han tahob han dughan ngadto han mga bahol nga singsing han efod, basi mahimutang hin maupay ha bawbaw han paha ngan diri humukal an tahob han dughan."
Exodus,39,22,Ginhimo nira an kapa nga ibarawbaw han Efod tikang hin lubos nga delana nga asul.
Exodus,39,23,Ginparig-on an kwelyo ha ulo pinaagi hin pagtahii hin ribite nga hinablon basi diri ini magisi.
Exodus,39,24,"Ginpalibotan nira hin borda nga mga granada nga lino nga pino ngan hin delana nga asul, granate, ug pula an sidsid ha ubos, ngan ginbitayan hin mga kampanilya nga lubos nga bulawan ha kada butnga han mga granada, sumala han iginsugo han Ginoo kan Moises."
Exodus,39,25,"Ginpalibotan nira hin borda nga mga granada nga lino nga pino ngan hin delana nga asul, granate, ug pula an sidsid ha ubos, ngan ginbitayan hin mga kampanilya nga lubos nga bulawan ha kada butnga han mga granada, sumala han iginsugo han Ginoo kan Moises."
Exodus,39,26,"Ginpalibotan nira hin borda nga mga granada nga lino nga pino ngan hin delana nga asul, granate, ug pula an sidsid ha ubos, ngan ginbitayan hin mga kampanilya nga lubos nga bulawan ha kada butnga han mga granada, sumala han iginsugo han Ginoo kan Moises."
Exodus,39,27,"Ginhimo nira para kan Aaron ngan han iya mga anak nga kalalaken-an an mga bado,"
Exodus,39,28,"ngan an mga pudong, an mga kalo, an halipot nga mga saruwal nga lino,"
Exodus,39,29,"ngan an mga paha nga lino nga pino ngan delana nga asul, granate, ug pula, nga binordahan, sumala han iginsugo han Ginoo kan Moises."
Exodus,39,30,"Ginhimo nira hin puraw nga bulawan an adorno nga baraan nga tigaman hin paghalad, ngan iginuhit nira ini nga mga pulong, “Iginhalad ngadto han Ginoo .”"
Exodus,39,31,"Iginhigot nira ini hin asul nga lubid ngada ha atubangan han pudong, sumala han iginsugo han Ginoo kan Moises."
Exodus,39,32,Nahuman an ngatanan nga buruhaton bahin han Tulda han Ginoo . Ginhimo han mga Israelita an ngatanan sumala han iginsugo han Ginoo kan Moises.
Exodus,39,33,"Gindara nira ngadto kan Moises an Tulda, ngan an ngatanan nga kasangkapan hini: an mga sab-itan, an mga balayan, an mga palhog, an mga harigi ngan an mga tungtongan hini;"
Exodus,39,34,"an tahob nga anit hin karnero nga lalaki nga tinina hin pula; an tahob nga anit hin kanding, an salipod nga biray;"
Exodus,39,35,"an Kahon han Ginsaaran nga sinusudlan han mga papan nga bato, an mga parasgan ngan an takop hini;"
Exodus,39,36,"an lamesa ngan an ngatanan nga kasangkapan hini, an tinapay nga iharalad ngadto ha Dyos:"
Exodus,39,37,"an kandilero nga puraw nga bulawan, an mga lampara ngan an ngatanan nga kasangkapan hini, ngan an lana para han mga lampara;"
Exodus,39,38,an altar nga bulawan; an lana nga igdirihog; an insyenso nga mahamot; an biray para han agian han Tulda;
Exodus,39,39,"an altar nga bronse upod an rehas hini, an mga parasgan, ngan an ngatanan nga kasangkapan hini; an palanggana nga hurunawan ngan an mga tungtongan hini;"
Exodus,39,40,"an mga biray para han alad ngan an mga harigi ngan an mga tungtongan hini, an biray para han agian han alad ngan an mga pisi hini; an mga usok han Tulda; an ngatanan nga kasangkapan nga gagamiton didto han Tulda;"
Exodus,39,41,ngan an magtahom nga mga biste nga igbarado han kapadian didto han Baraan nga Dapit—an baraan nga mga biste para kan Aaron nga padi ngan para han iya mga anak nga kalalaken-an.
Exodus,39,42,Ginbuhat han mga Israelita an ngatanan nga buruhaton sumala han iginsugo han Ginoo kan Moises.
Exodus,39,43,Gin-usisa ni Moises an ngatanan nga mga butang ngan hinkit-an niya nga ginhimo nira ini ngatanan sumala han iginsugo han Ginoo . Sanglit ginbendisyonan hira ni Moises.
Exodus,40,1,"Nagsiring an Ginoo kan Moises,"
Exodus,40,2,“Dida han syahan nga adlaw han syahan nga bulan tindoga an Tulda han Ginoo .
Exodus,40,3,Igsulod ngadto hini an Kahon han Ginsaaran nga sinusudlan han Napulo nga mga sugo ngan igtaod an biray ha atubangan han Kahon.
Exodus,40,4,Igsulod an lamesa ngan igbawbaw han lamesa an mga kasangkapan. Igsulod liwat an kandilero ngan igbutang dida hini an mga lampara.
Exodus,40,5,Igbutang ha atubangan han Kahon han Ginsaaran an altar nga bulawan nga pagtutuboran hin insyenso ngan igtaod an biray dida han agian han Tulda.
Exodus,40,6,Igbutang ha atubangan han Tulda an altar nga pagtutuboran hin mga halad.
Exodus,40,7,"Igbutang ha butnga han Tulda ngan han altar an palanggana nga hurunawan, ngan sudli ini hin tubig."
Exodus,40,8,Paliboti hin alad an Tulda ngan butangi hin biray didto han agian han alad.
Exodus,40,9,"“Niyan ighalad an Tulda ngan an ngatanan nga kasangkapan hini pinaagi hin pagdihog han Tulda han lana nga baraan, ngan mababaraan ini."
Exodus,40,10,Igsunod paghalad an altar ngan an ngatanan nga kasangkapan hini pinaagi hin pagdihog han altar ngan mababaraan gud ini.
Exodus,40,11,Ighalad liwat ha amo ngahaw nga paagi an palanggana nga hurunawan ngan an tungtongan ini.
Exodus,40,12,“Dad-a hi Aaron ngan an iya mga anak nga kalalaken-an ngadto han agian han Tulda ngan pakarigoa hira.
Exodus,40,13,"Badoi hi Aaron han mga biste nga padianon, dihogi hiya, ngan ighalad hiya hin sugad nga paagi, basi makag-alagad hiya sugad nga padi."
Exodus,40,14,Dad-a an iya mga anak nga kalalaken-an ngan badoi hira.
Exodus,40,15,"Niyan dihogi hira sugad han pagdihog mo han ira amay, basi mag-alagad hira nga akon kapadian. Maghihimo ha ira nga kapadian ha kadayonan ini nga pagdihog.”"
Exodus,40,16,Ginbuhat ni Moises an ngatanan sumala han iginsugo han Ginoo .
Exodus,40,17,Sanglit natindog an Tulda han Ginoo dida han syahan nga adlaw han syahan nga bulan han ikaduha nga tuig katapos nira bumaya han Ehipto.
Exodus,40,18,"Iginpahimutang ni Moises an mga tungtongan hini, gintindog an mga balayan, iginsul-ot an mga palhog, ngan gintindog an mga usok hini."
Exodus,40,19,"Ginbuklad niya an tahob ha bawbaw han Tulda ngan ginbawbawan ini niya han tahob ha gawas, sumala han iginsugo han Ginoo ."
Exodus,40,20,Niyan kinuha niya an duha nga mga papan nga bato ngan iginsulod ini dida han Kahon han Ginsaaran. Iginsul-ot niya an mga parasgan dida han mga maglidong nga sulpotan han Kahon ngan gintakpan ini.
Exodus,40,21,Niyan iginsulod niya an Kahon ngadto han Tulda ngan igintaod an biray nga salipod. Dida hini nga paagi iya ginsalipdan an Kahon han Ginsaaran sumala han iginsugo han Ginoo .
Exodus,40,22,"Iginsulod niya an lamesa ngadto han Tulda, didto han amihanan nga ligid ha gawas han biray,"
Exodus,40,23,"ngan iginbutang dida hini an tinapay nga iginhalad ngadto han Ginoo , sumala han iginsugo han Ginoo ."
Exodus,40,24,"Iginsulod niya ngadto han Tulda an kandilero tugbang han lamesa didto han timogan nga ligid,"
Exodus,40,25,"ngan gindagkotan niya an mga lampara didto ha atubangan han Ginoo , sumala han iginsugo han Ginoo ."
Exodus,40,26,"Iginsulod niya ngadto han Tulda an altar nga bulawan ha atubangan han biray,"
Exodus,40,27,"ngan gintubod an insyenso nga mahamot, sumala han iginsugo han Ginoo ."
Exodus,40,28,"Igintaod niya an biray didto han agian han Tulda,"
Exodus,40,29,"ngan iginbutang niya atubangan han biray an altar nga pagtutuboran han mga halad. Iginhalad niya dida hini an halad nga tinubod ngan an halad nga pagkaon, sumala han iginsugo han Ginoo ."
Exodus,40,30,"Iginbutang niya ha butnga han Tulda ngan han altar an palanggana nga hurunawan, ngan ginsudlan ini hin tubig."
Exodus,40,31,"Nanhuhunaw ngan nanhihimsaw dida hini hi Moises, hi Aaron, ngan an iya mga anak nga kalalaken-an,"
Exodus,40,32,"kon nasulod hira han Tulda o napakadto han altar, sumala han iginsugo han Ginoo ."
Exodus,40,33,"Gintindog ni Moises an alad palibot han Tulda ngan han altar, ngan igintaod an biray didto ha agian han alad. Sanglit nahuman niya an ngatanan nga buruhaton."
Exodus,40,34,Niyan gintahoban han dampog an Tulda ngan napuno ini han himaya han Ginoo .
Exodus,40,35,Tungod hini waray makasulod hi Moises ngadto han Tulda.
Exodus,40,36,Ginbabalhin han mga Israelita an ira kampo ngadto hin lain nga dapit dida la kon napaigbaw an dampog tikang han Tulda.
Exodus,40,37,Diri nira ginbabalhin an ira kampo samtang nagpapabilin didto an dampog.
Exodus,40,38,"Sulod han ngatanan nira nga mga paglakaton nasabot nira nga aada han Tulda an Ginoo kon hinkikit-an nira an dampog han Ginoo ha igbaw han Tulda kon aldaw, ngan naglalaga nga kalayo kon gab-i."
